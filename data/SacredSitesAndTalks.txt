གནས་བཤད་བཀའ་སློབ་ཕྱོགས་བསྒྲིགས། མཛད་པ་པོ། ༧སྐྱབས་རྗེ་མཁན་ཆེན་ཁྲ་འགུ་རིན་པོ་ཆེ།པར་སྐྲུན་གསལ་བཤད། ད་ལམ་༧སྐྱབས་རྗེ་མཁན་ཆེན་ཁྲ་འགུ་མཆོག་སྤྲུལ་རིན་པོ་ཆེ་མཆོག་གི་གསུང་གནས་བཤད་ བཀའ་སློབ་ཕྱོགས་བསྒྲིགས་འདི་ཉིད། ཕྱི་རྒྱལ་གྱི་དད་ལྡན་སློབ་མ་གཞུང་ལུགས་ལ་དེ་ཙམ་སྦྱངས་ པ་མ་མཆིས་པའི་གདུལ་བྱ་ལས་དང་པོ་པ་རྣམས་ཆོས་ལ་དད་པ་བསྐྱེད་པའི་ཐབས་ཁོ་ནར་དགོངས་ ཏེ་མཛད་པའི་གཞུང་ཞིག་ཡིན། ༧སྐྱབས་རྗེ་རྡོ་རྗེ་འཆང་མཁན་ཆེན་ཁྲ་འགུ་མཆོག་སྤྲུལ་རིན་པོ་ཆེས་ ཡོ་རོབ་ཨ་རིའི་རྒྱལ་ཁྱབ་རྣམས་སུ་བསྟན་འགྲོའི་དོན་དུ་ཞབས་སོར་བཀའ་དྲིན་བསྐྱངས་པའི་སྐབས་ སུ་སྐལ་ལྡན་གྱི་གདུལ་བྱ་དོན་གཉེར་ཅན་རྣམས་ལ་བསྩལ་བའི་གསུང་ཆོས་དེ་རྣམས་བུ་སློབ་རྣམས་ ཀྱིས་སྒྲ་འཛིན་འོད་སྡེར་དུ་བདག་གཉེར་གསོག་སྲུང་བྱས་པ་རྣམས་ད་རེས་ཡི་གེའི་གཟུགས་སུ་སྒྲ་ཕབ་ བགྱིས། དེ་དག་དཔེ་རྒྱུན་མ་ཆད་པར་འཛིན་སྐྱོང་སྤེལ་གསུམ་གནང་དགོས་པ་ནི། སློབ་བུ་རྣམས་ཀྱི་མ་ བསྐོས་ཐོག་ཏུ་བབས་པའི་ལས་འགན་ཡིན་པར་དམིགས་ནས། ལོ་རེ་བཞིན་༧སྐྱབས་རྗེ་རིན་པོ་ཆེའི་ གསུང་རྣམས་པར་སྐྲུན་བྱེད་དང་བྱེད་བཞིན་ཡོད། ད་ལམ་བཀའ་སློབ་ཕྱོགས་བསྒྲིགས་འདི་ཉིད་ཝཱ་ཎ་ བཛྲ་བིདྱཱ་དཔེ་མཛོད་ཁང་ནས་པར་སྐྲུན་གནང་སྐབས་ཧོང་ཀོང་ཁྲ་འགུ་ཆོས་ཚོགས་ཀྱི་འགན་འཛིན་བླ་ མ་ཟླ་བ་མཆོག་ནས་པར་སྐྲུན་ལ་མཁོ་བའི་འགྲོ་གྲོན་ཆ་ཚང་གནང་བ་ལ་འདི་གའི་དཔེ་མཛོད་ནས་སྙིང་ ནས་བཀའ་དྲིན་ཆེ་ཞུ་བ་དང་། དེ་བཞིན་གུས་པས་ཀྱང་ཞུ་དག་གང་ནུས་བྱས་ཀྱང་བློ་གྲོས་དམན་པས་ ནོར་འཁྲུལ་རིགས་ཡོད་ངེས་པས་རྒྱ་ཆེའི་ཀློག་པ་པོ་རྣམས་ཀྱིས་སྐྱོན་འདོན་ལ་དགོངས་འཆར་ལྷུག་ སྩོལ་ཡོང་བ་ཞུ། ཞེས་ཝཱ་ཎ་བཛྲ་བིདྱཱ་དཔེ་མཛོད་ཁང་དུ་སྣར་བཀྲིས་ཕུན་ཚོགས་མིང་ཅན་པས་ཕྱི་ལོ་ ༢༠༡༦ ཟླ ༥ ཚེས་ ༨ ཉིན་བྲིས། དཀར་ཆག པར་སྐྲུན་གསལ་བཤད། IV གནས་མཆོག་ལུམྦི་ནིའི་འབྱུང་བ་བརྗོད་པ། 01 གནས་མཆོག་རྡོ་རྗེའི་གདན་སོགས་ཀྱི་གནས་བཤད་བཀའ་སློབ། 35 གནས་མཆོག་ཝཱ་རཱ་ཎ་སི་ལ་བསྩལ་བའི་གནས་བཤད་བཀའ་སློབ། 42 བྱ་རྒོད་ཕུང་པོའི་རི་བོ་སོགས་ཀྱི་གནས་བཤད་བཀའ་སློབ། 51 མཉན་ཡོད་སོགས་ཀྱི་གནས་བཤད་བཀའ་སློབ། 60 རྩྭ་མཆོག་གྲོང་སོགས་ཀྱི་གནས་བཤད་བཀའ་སློབ། 70 གནས་མཆོག་ལུམྦི་ནིའི་འབྱུང་བ་བརྗོད་པ་ ཞེས་བྱ་བ་བཞུགས་སོ།། གང་མཚན་བདུད་རྩིའི་ཟེགས་མ་ཙམ། །ཐོས་འཛིན་བཅུད་དུ་ལྷུང་བས་ཀྱང་།། ངན་སོང་དུ་ཁཿལས་སྐྱོབ་པའི། །སྟོན་མཆོག་ཐུབ་པའི་དབང་པོར་འདུད།། ཚོགས་གཉིས་རྒྱ་མཚོས་བསྐྲུན་པའི་སྐུ། །མཚན་དཔེའི་རྒྱན་བཟང་གིས་མཛེས་པ།། གང་དུ་བལྟམས་པའི་གནས་མཆོག་གི། །འབྱུང་བ་བརྗོད་པ་ཅུང་ཞིག་སྤྲོ།། དེ་ཡང་བདག་ཅག་གི་སྟོན་མཆོག་ཐུབ་པའི་དབང་པོ་དོན་ཀུན་གྲུབ་པ་ཉིད། ཐོག་ མར་རྫ་མཁན་གྱི་ཁྱེའུ་སྣང་བྱེད་ཅེས་བྱ་བར་སྐྱེ་བ་བཞེས་ནས། དེ་བཞིན་གཤེགས་པ་ཤཱཀྱ་ ཐུབ་ཆེན་གྱི་དྲུང་དུ་དང་པོར་བྱང་ཆུབ་མཆོག་ཏུ་ཐུགས་བསྐྱེད་པ་ནས་བརྩམས། སྐུ་ལུས་ ཀྱི་ཤ་དང་། ཁྲག་དང་། དབུ་དང་ཡན་ལག །བུ་དང་ཆུང་མ་ལ་སོགས་པ་རྣམས་གཏོང་བ་ དང་། ཤིན་ཏུ་གཏོང་བས་ཡོངས་སུ་བཏང་བ་དང་། དཀའ་བའི་ཚུལ་ཁྲིམས་ལ་གནས་པ་ དང་། གཞན་གྱིས་སྦྱར་བའི་བསྙེན་བསྐུར་མ་ཡིན་པ་སྣ་ཚོགས་ལ་བཟོད་པ་དང་། རྟག་ཏུ་ ལྷོད་པ་མེད་པའི་བརྩོན་འགྲུས། འབྲས་བུ་དང་བཅས་པའི་ཏིང་ངེ་འཛིན་གྱི་བདེ་བ་ལ་མ་ ཆགས་པའི་བསམ་གཏན་དང་། ཡོད་པ་དང་མེད་པའི་དོན་ལ་རྣམ་པར་དཔྱོ ད་པ་དང་ལྡན་ གནས་མཆོག་ལུམྦི་ནིའི་འབྱུང་བ་བརྗོད་པ། 02 པས་གཞན་གྱི་དོན་ལ་བརྩོན་པའི་ཤེས་རབ་སྟེ། ཕ་རོལ་ཏུ་ཕྱིན་པ་དྲུག་གི་སྒོ་ནས་སྡུག་ཅིང་ ཕོངས་པའི་སེམས་ཅན་རྣམས་ལ་སྙིང་རྗེ་ཆེན་པོ་བསྐྱེད་ནས། བྱམས་པའི་སྟོབས་དང་། ཟླ་ འོད་ཐམས་ཅད་སྒྲོལ། བཟོད་པར་སྨྲ་བ། སྨན་ཆེན་པོ་ལ་སོགས་པ་སྐྱེས་པའི་རབས་སྟོང་ ཕྲག་སྙེད་དུ། ཚོགས་གཉིས་རླབས་པོ་ཆེ་བསགས་ཤིང་། རྫོགས་སྨིན་སྦྱང་གསུམ་རྒྱ་མཚོ་ལྟ་ བུ་ལ་བརྟེན་ནས། མཐར་ཐུག་མངོན་པར་རྫོགས་པར་སངས་རྒྱས་པ་ན། གདུལ་བྱ་རྣམས་ གང་ལ་གང་འདུལ་གྱི་བཀོད་པ་བསམ་གྱིས་མི་ཁྱབ་པར་བསྟན་པར་མཛད་ཅིང་། དེ་བཞིན་ ཐེག་པ་ཆེ་ཆུང་གི་མདོ་སྡེ། གསང་སྔགས་ཀྱི་རྒྱུད་སྡེ་ཟབ་མོ་དགོངས་འགྲེལ་གྱི་བསྟན་བཅོས་ རྣམས་ལས་ཀྱང་སྣ་ཚོགས་སུ་གསུངས་པས་ན་འདི་ཡིན་དང་། འདི་མིན་ཞེས་མཐའ་གཅིག་ ཏུ་ཁ་ཚོན་གཅོད་པར་མི་ནུས་ལ། དེ་ལྟ་བུའི་བཀོད་པ་བསམ་གྱིས་མི་ཁྱབ་པ་ཉིད་ས་ལ་ བཞུགས་པའི་བྱང་ཆུབ་སེམས་དཔའ་རྣམས་ཀྱིས་ཀྱང་བརྗོད་པར་མི་ནུས་མོད། འོན་ཀྱང་གདུལ་བྱ་ཐུན་མོང་ལ་གྲགས་ཆེ་བ་འདུལ་བ་ལུང་དང་། སྐྱེས་རབས་རྣམས་ ཡིན་པས་དེ་དག་ལས་ཇི་ལྟར་བསྟན་པ་བཞིན། གནས་མཆོག་ལུམྦི་ནིའི་ཚལ་གྱི་ལོ་རྒྱུས། སྟོན་པ་ཐུབ་པའི་དབང་པོ་ཇི་ལྟར་བལྟམས་པའི་ཚུལ། དེ་ལས་བརྩམ་སྟེ་མཛད་པ་བཅུ་ གཉིས་རགས་རིམ་ཙམ་སྨོས་པ། དམ་པའི་ཆོས་ཇི་ལྟར་གསུངས་པ། དམ་པའི་ཆོས་ཇི་ལྟར་ དར་བ། ཆོས་རྒྱལ་མྱ་ངན་མེད་ཀྱིས་གནས་མཆོག་དེར་མཛད་ཕྲིན་ཇི་ལྟར་བསྐྱངས་པ། སྐུ་ ཡི་ལོ་རྒྱུས། སྐུ་ལ་མཆོད་པ་ཕུལ་བའི་ཕན་ཡོན་བཅས་དོན་བརྒྱད་ལས། གནས་མཆོག་ལུམྦི་ནིའི་འབྱུང་བ་བརྗོད་པ། 03 དང་པོ་གནས་མཆོག་ལུམྦི་ནིའི་ཚལ་གྱི་ལོ་རྒྱུས་ནི། ཐོག་མར་རྒྱལ་པོ་ལ་སྔ་བ་མང་ པོས་བསྐུར་བའི་རྒྱལ་པོ་བྱུང་ཞིང་དེའི་རྒྱལ་བརྒྱུད་ལས་གྲོང་ཁྱེར་གྲུ་འཛིན་ཅེས་བྱ་བ་ ན། རྒྱལ་པོ་བུ་རམ་ཤིང་པ་འཕགས་སྐྱེས་པོ་ཞེས་གྲགས་པ་བྱུང་བ་དེ་ལ། སྐར་མདའ་ གདོང་། ལག་རྟ། གླང་པོ་ཆེ་འདུལ། རྐང་གདུབ་ཅན་ཏེ་བུ་བཞི་ཡོད་པ་ལས། དུས་གཞན་ ཞིག་ན་བཙུན་མོ་དམ་པ་ཤི་ནས། རྒྱལ་པོ་སེམས་ཁོང་དུ་ཆུད་དེ་འདུག་གོ། །དེ་ལ་བློན་ པོ་རྣམས་ཀྱིས་ལྷ་ཅིའི་ཕྱིར་ཐུགས་མི་དགྱེས་པར་བཞུགས། དེས་སྨྲས་པ། ངའི་བཙུན་མོ་ དམ་པ་ཤི་ན་ཅིའི་ཕྱིར་སེམས་ཁོང་དུ་ཆུད་དེ་མི་འདུག །ལྷ་གལ་ཏེ་དེ་ལྟ་ན་ཉི་འོག་གི་རྒྱལ་ པོ་རྣམས་ལ་བུ་མོ་མཆིས་ན་ལྷ་ཅིའི་ཕྱིར་བཙུན་མོ་དམ་པ་མི་བཙལ་ལྷ་དགོངས་ཤིག་དང་ བདག་ཅག་གིས་བཙལ་ལོ་ཞེས་ཞུས་ནས། ཇི་ཙམ་ན་རྒྱལ་པོ་གཞན་ཞིག་གི་སྲས་མོ་ མཛེས་པ་ལྟ་ན་སྡུག་པ་ཞིག་བཙུན་མོར་སློང་བ་ན། རྒྱལ་པོ་དེས་སྨྲས་པ། རུང་མོད་འོན་ཀྱང་ ངའི་བུ་མོ་ལ་ཁྱེའུ་ཞིག་ཡོད་པར་འགྱུར་ན་དེ་ནི་ངེས་པར་རྒྱལ་སྲིད་ལ་བཞག་དགོས་སོ་ཞེས་ སྨྲས་པ་བཞིན་རྒྱལ་པོ་བུ་རམ་ཤིང་པ་འཕགས་སྐྱེས་པོ་ལ་ཞུས་པས། ཤེས་ལྡན་དག་ཕུ་བོ་ གཞོན་ནུ་དག་ཡོད་བཞིན་དུ། ནུ་བོ་རྒྱལ་སྲིད་ལ་འཇོག་པར་ག་ལ་འོས། ལྷ་རེ་ཞིག་བཙུན་ མོ་བཞེས་ན། དེ་ལ་ཁྱེའུ་འབྱུང་བར་འགྱུར་རམ། འོན་ཏེ་བུ་མོ་འགྱུར་རམ། ཅི་ཡང་མ་མཆིས་ པར་འགྱུར་སུས་འཚལ། རྒྱལ་པོས། འོ་ན་ཤེས་ལྡན་དག་རུང་ངོ་ཞེས་བཙུན་མོར་བླངས་ པས། དེ་ལ་ཁྱེའུ་ཞིག་བཙས་ནས་མིང་རྒྱལ་སྲིད་ལ་དགའ་བ་ཞེས་བཏགས་སོ།། དེ་ནས་དེ་ཆེར་སྐྱེས་པ་ན། དེའི་ཞང་པོ་རྒྱལ་པོ་མཐུ་ཆེ་བ་དང་ལྡན་པས། ཕམ་ཀ་ གནས་མཆོག་ལུམྦི་ནིའི་འབྱུང་བ་བརྗོད་པ། 04 བཏང་སྟེ། ཁྱོད་ཀྱིས་སྔར་ཁས་བླངས་པ་བཞིན་བྱས་ན་ལེགས། གལ་ཏེ་མ་བྱས་ན་དམག་ དྲང་ནས་བཅོམ་མོ་ཞེས་སྤྲིངས་པས། རྒྱལ་པོ་བུ་རམ་ཤིང་པ་འཕགས་སྐྱེས་པོ་སྐྲག་སྟེ་ བློན་པོ་རྣམས་བསྡུས་ནས། ཤེས་ལྡན་དག་གཞོན་ནུ་ཆེས་ཕོ་བོར་གྱུར་པ་དག་སྤངས་ ནས། ནུ་བོ་རྒྱལ་སྲིད་ལ་བསྐུར་བ་འདི་ནི་གནས་མ་མཆིས་པས། ཇི་ལྟར་བ སྒྲུབ་པར་ བྱ། དེ་རྣམས་ཀྱིས་སྨྲས་པ། ལྷ་རྒྱལ་པོ་དེ་ནི་མཐུ་ཆེ་བ་ལགས་པས་ངོས་ཡུལ་འཁོར་ འཇོམ་པར་འགྱུར་ན། རྒྱལ་སྲིད་དགའ་རྒྱལ་ཚབ་ཏུ་དབང་བསྐུར་ལ། ཁུ་བོ་གཞོན་ནུ་དག་ སྤྱུག་པར་རིགས་སོ་ཞེས་དང་། གཞན་ཡང་བློན་པོ་རྣམས་ཀྱིས་ཐབས་ཤེས་སྣ་ཚོགས་ཀྱི་ དབྱེན་བྱས་པ་ལ་བརྟེན་ནས། གཞོན་ནུ་རྣམས་གནས་ནས་དབྱུང་བས། གཞོན་ནུ་སྐར་ མདའ་གདོང་སོགས་བཞི་པོ་འཁོར་དང་བཅས་པ་མཐར་བྱང་ཕྱོགས་གངས་ཀྱི་རི་བོ་དང་ ཉེ་བ། ཆུ་བོ་སྐལ་ལྡན་ཤིང་རྟའི་འགྲམ་དྲང་སྲོང་སེར་སྐྱའི་བསྟི་གནས་དང་ཐག་མི་རིང་བར་ ཕྱིན་ནས། ལོ་མའི་སྤྱིལ་བུ་དག་བྱས་ནས་གནས་བཏབ་ཅིང་། དུས་དུས་སུ་དྲང་སྲོང་སེར་ སྐྱའི་བསྟི་གནས་སུ་འདོང་བར་བྱེད་དོ།། དེ་ནས་དེ་རྣམས་ལ་བུ་དང་བུ་མོ་དག་སྐྱེས་ནས་ཆེན་པོར་གྱུར་པ་དང་། དྲང་སྲོང་ གིས་གསེར་གྱི་བྱེ་མ་བུམ་ཐོག་ནས་ཆུ་ཡི་རྒྱུན་གྱིས་གྲོང་ཁྱེར་གྱི་རྣམ་པ་བྲིས་ནས་གྲོང་ ཁྱེར་བརྩིགས་པ་ལས། དྲང་སྲོང་སེར་སྐྱའི་བསྟི་གནས་ཡིན་པས་ན་སེར་སྐྱའི་གཞི་ཞེས་ བྱ་བར་གྱུར་ཏོ།། གནས་མཆོག་ལུམྦི་ནིའི་འབྱུང་བ་བརྗོད་པ། 05 དེ་ནས་སླར་ཡང་དེ་རྣམས་རབ་ཏུ་འཕེལ་བས། སྐྱེ་བོའི་ཚོགས་མང་པོར་གྱུར་ཏེ། ཤིན་ ཏུ་དོགས་པ་ན། ལྷ་རྣམས་ཀྱིས་ཕྱོགས་གཞན་ཞིག་བསྟན་ནས། དེར་གྲོང་ཁྱེར་གཞན་ཞིག་ བརྩིགས་ཏེ་གནས་པ་ལ་ལྷས་བསྟན་གྲོང་ཞེས་བྱ་བ་བྱུང་ངོ་། །དེ་ནས་དུས་གཞན་ཞིག་ན་ རྒྱལ་པོ་འཕགས་སྐྱེས་པོ་ཤི་ནས་རྒྱལ་སྲིད་ལ་དགའ་བ་རྒྱལ་སྲིད་ལ་དབང་བསྐུར་བ་དང་། དེ་ཡང་བུ་མེད་པར་ཤི་བས། སྐར་མདའ་གདོང་། ལག་རྟ། གླང་པོ་འདུལ་བཅས་རེ་རེ་བཞིན་ རྒྱལ་པོར་བསྐོས་ཀྱང་། སོ་སོར་བུ་མེད་པར་ཤི་ནས་མཐར་རྐང་གདུབ་ཅན་གྱིས་རྒྱལ་པོ་ བྱས་ཏེ། དེ་ལས་ཤཱཀྱའི་རྒྱལ་བརྒྱུད་རྣམས་རིམ་གྱིས་བྱུང་བའི་མཐར་གྲོང་ཁྱེར་སེར་སྐྱའི་ གཞིར་རྒྱལ་པོ་སེང་གེ་འགྲམ་ཞེས་བྱ་བ་བྱུང་ནས། འབྱོར་བ་རྒྱས་པ། ལོ་ལེགས་པ། སྐྱེ་བོ་ དང་མི་མང་པོས་གང་བ། འཐབ་པ་དང་། རྩོད་པ་དང་། ཆོམ་རྐུན་པ་མེད་ཅིང་། འབྲས་དང་། བུ་རམ་ཤིང་གི་ཕྲེང་བ། བ་ལང་དང་། མ་ཧེ་ཕུན་སུམ་ཚོགས་པ། བུ་གཅིག་པ་ལ་སྡུག་པ་ བཞིན་དུ་རྒྱལ་སྲིད་སྐྱོང་བར་བྱེད་དོ།། དེ་བཞིན་གྲོང་ཁྱེར་ལྷས་བསྟན་དུ་རྒྱལ་པོ་ལེགས་པ་རབ་སད་ཅེས་པས་རྒྱལ་སྲིད་ གོང་བཞིན་སྐྱོང་བར་བྱེད་ཅིང་རྒྱལ་པོ་དེའི་བཙུན་མོ་བྱས་ཏེ་དམ་པ་ལུམྦི་ནི་ཞེས་བྱ་བ་བྱུང་ ངོ་། །དེའི་ཚེ་ལྷས་བསྟན་ན་ཁྱིམ་བདག་ལོངས་སྤྱོད་ཤིན་ཏུ་ཆེ་བ་ཞིག་ལ། ཀུན་དགའ་ར་བ། མེ་ཏོག་ཕུན་སུམ་ཚོགས་པ་དང་། འབྲས་བུ་ཕུན་སུམ་ཚོགས་པ་དང་། ཆུ་ཕུན་སུམ་ཚོགས་ པ་དང་། བྱ་སྣ་ཚོགས་སྐད་འབྱིན་པས་དགའ་དགའ་ལྟར་འདུག་པ་དེར། རྒྱལ་པོ་བཙུན་མོའི་ གནས་མཆོག་ལུམྦི་ནིའི་འབྱུང་བ་བརྗོད་པ། 06 འཁོར་དང་ལྷན་ཅིག་རྩེ་དགའ་ཉམས་སུ་མྱོང་བར་བྱེད་ཅིང་། བཙུན་མོ་ལུམྦི་ནིས་ཀུན་དགའ་ ར་བ་དེ་མཐོང་ནས་འདོད་པ་སྐྱེས་ཏེ། ལྷ་ཀུན་དགའ་རྭ་བ་འདི་བདག་ལ་སྩ ལ་དུ་གསོལ་ ཞུས་པས། རྒྱལ་པོས་ཀུན་དགའ་རྭ་བ་འདི་ཁྱིམ་བདག་གི་ཡིན་ན་ཇི་ལྟར་སྦྱིན། གལ་ཏེ་ཁྱོད་ ལ་ཀུན་དགའ་རྭ་བ་དགོས་ན། ཁྱོད་ཀྱི་ཕྱིར་གཞན་ཞིག་བྱའོ་ཞེས། རྒྱལ་པོ་ལེགས་པ་རབ་ སད་ཀྱིས་བཙུན་མོ་ལུམྦི་ནིའི་ཆེད་དུ། དེ་བས་ཀྱང་ཁྱད་པར་དུ་འཕགས་པའི་ཀུན་དགའ་རྭ་ བ་ཞིག་བྱེད་དུ་བཅུག་ནས་སྐྱེད་ཚལ་དེའི་མིང་ལུམྦི་ནིའི་ཚལ་ཞེས་བྱ་བར་གྱུར་ཏོ།། གཉིས་པ་སྟོན་པ་ཐུབ་པའི་དབང་པོ་ཇི་ལྟར་བལྟམས་པའི་ཚུལ་ནི། དེའི་ཚེ་རྒྱལ་པོ་སེང་གེ་འགྲམ་ལ་བདག་གི་རྒྱུད་ལ་འཁོར་ལོའི་བསྐུར་བ་ཞིག་བྱུང་ན་ཅི་ མ་རུང་སྙམ་པ་དང་། རྒྱལ་པོ་ལེགས་པ་རབ་སད་ལ། ཀྱེ་མ་བདག་རྒྱལ་པོ་སེང་གེ་འགྲམ་ དང་གཉེན་དུ་གྱུར་ན་ཅི་མ་རུང་སྙམ་པའི་བསམ་པ་ཡོད་དོ། །ཇི་ཙམ་དུས་གཞན་ཞིག་ན་ བཙུན་མོ་ལུམྦི་ནི་ལ་བུ་མོ་གཟུགས་བཟང་བ་ལྟ་ན་སྡུག་པ་ཞིག་བཙས་པ་ན། རྒྱལ་པོ་ བཙུན་མོ་ལྷས་བསྟན་ན་གནས་པའི་སྐྱེ་བུའི་ཚོགས་དང་བཅས་པ་ཆེས་ངོ་མཚར་དུ་གྱུར་ནས། མིང་སྒྱུ་འཕྲུལ་ཞེས་བརྟགས་སོ། །དེ་ལ་མཚན་མཁན་རྣམས་ཀྱིས་བརྟགས་པས་འདི་ལ་ བུ་ཞིག་བཙས་ན་དེ་སྟོབས་ཀྱིས་འཁོར་ལོའི་བསྒྱུར་བར་འགྱུར་རོ་ཞེས་ལུང་བསྟན་པ་དང་། སླར་བུ་མོ་དེ་བས་ཀྱང་ལྷག་པ་གཟུགས་བཟང་ཞིང་ལྟ་ན་སྡུག་པ་ཁ་དོག་མཛེས་ཤིང་རྒྱས་པ་ ཞིག་བཙས་པས་དེའི་མིང་སྒྱུ་ཆེན་མོ་ཞེས་བརྟགས་ཤིང་དེ་ལ་མཚན་མཁན་རྣམས་ཀྱིས། བུ་ གནས་མཆོག་ལུམྦི་ནིའི་འབྱུང་བ་བརྗོད་པ། 07 མོ་འདི་ལ་བུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་པ་ཞིག་བཙས་པར་འགྱུར་ ཏེ་དེ་ནི་འཁོར་ལོའི་བསྒྱུར་བའི་རྒྱལ་པོར་འགྱུར་རོ་ཞེས་བསྟན་ཏོ།། དེ་གཉིས་ཆེར་སྐྱེས་པ་ན། ལེགས་པ་རབ་སད་ཀྱིས། རྒྱལ་པོ་སེངྒེ་འགྲམ་ལ་ཕོ་ཉ་ བཏང་སྟེ། བདག་ལ་བུ་མོ་གཉིས་ཤིག་མཆིས་ན། དེ་ལས་གཅིག་བུ་བཙས་ན་སྟོབས་ཀྱིས་ འཁོར་ལོས་བསྒྱུར་བར་འགྱུར་བ་དང་། གཅིག་ཤོས་ལ་བུ་བཙས་ན་འཁོར་ལོས་བསྒྱུར་བར་འགྱུར་རོ་ཞེས་ལུང་བསྟན་གྱིས་བཞེས་ཤིག་ཅེས་སྤྲིངས་པ་ན། རྒྱལ་པོ་སེངྒེ་འགྲམ་ལ་བུ་བཞི་ཡོད་དེ། ཟས་གཙང་། ཟས་དཀར། བྲེའོ་ཟས། ཚད་མེད་ཟས་སོ། །དེ་ལས་གཞོན་ཟས་ གཙང་གི་བཙུན་མོར་གཉིས་ཀ་བླང་ཞིང་རྒྱལ་སྲིད་སྐྱོང་བ་ན། བྱང་ཆུབ་སེམས་དཔའ་དགའ་ ལྡན་གྱི་གནས་ནས། ཀྱེ་མ་བདག་གིས་འཇིག་རྟེན་གྱི་ཁམས་འདྲེན་པ་མེད་པ། ཉོན་མོངས་ པས་ཀུན་ཏུ་བཅིང་བ་འདི་རྣམས་ལ་བདག་སངས་རྒྱས་སུ་གྱུར་ནས་སྐལ་པ་ཇི་ལྟ་བ་བཞིན་ དུ་དགེ་བའི་རྩ་བ་བསྐྱེད་ཅིང་། དམ་པའི་ཆོས་བསྟན་ནས་སྡུག་བསྔལ་ཐམས་ཅད་བསལ་བར་བྱའོ་ཞེས་ཐུགས་ཀྱིས་དགོངས་ནས་འཛམ་བུའི་གླིང་འདིར་གཟིགས་པ་རྣམ་པ་རིགས་ དང་ཡུལ་དང་དུས་དང་རྒྱུད་དང་བུད་མེད་དོ། །ལྔས་གཟིགས་པར་མཛད་དོ།། ༡- དེ་ལ་རྒྱུ་གང་གིས་རིགས་ལ་གཟིགས་པར་མཛད་ཅེ་ན། དེ་ལ་རེས་འགའ་ནི་བྲམ་ ཟེའི་རིགས་ལ་བཙུན་པར་བཀུར། རེས་འགའ་ནི་རྒྱལ་རིགས་ཏེ། ད་ལྟ་རྒྱལ་རིགས་བཙུན་ པར་གཟིགས་ནས་རྒྱལ་རིགས་སུ་སྐྱེ་བ་བཞེས་པ་དང་། གནས་མཆོག་ལུམྦི་ནིའི་འབྱུང་བ་བརྗོད་པ། 08 ༢- ཡང་རྒྱུ་གང་གིས་ཡུལ་ལ་གཟིགས་ན། མཐའ་འཁོབ་མ་ཡིན་པ་སྟེ་ཡུལ་དབུས་ འདི་ནི་མཐའ་འཁོབ་ཀྱི་སྐྱེ་བོ་མེད་པ། དབུས་པའི་སྐྱེ་བོ་གནས་པ། གང་དུ་སྐྱེ་བོ་གཅིག་ བཏུལ་བས་སྐྱེ་བོའི་ཚོགས་ཆེན་པོ་གདུལ་བར་འགྱུར་བ་ཉིད་དུ་སྐྱེ་བ་བཞེས་པ་དང་། ༣- ཡང་རྒྱུ་གང་གིས་དུས་ལ་གཟིགས་པ་ནི། ཚེ་ལོ་བརྒྱ་པའི་དུས་ཏེ། ཚེ་ལོ་བརྒྱད་ཁྲི་ ཡན་ཆད་ནི་ངེས་འབྱུང་དང་སྐྱོ་ཤས་ཆུང་བས་དབང་པོ་རྟུལ་ཞིང་། བག་མེད་པ་དང་། ཚེ་ལོ་ བརྒྱ་པ་མན་ཆད་ནི། ཚེ་དང་། ཉོན་མོངས། སེམས་ཅན། ལྟ་བ། དུས་ཀྱི་སྙིགས་མ་ལྔ་ཤས་ཆེས་བས་དོན་དུ་མི་འགྱུར་བའོ།། ༤- ཡང་རྒྱུ་གང་གིས་རྒྱུད་ལ་གཟིགས་པ་ནི། རིགས་བཙུན་པ་མ་མེས་དང་། ཕ་མེས་ ཟུང་བདུན་གྱི་བར་སྐྱོན་མེད་པ་སྟེ། མང་པོས་བཀུར་བ་ནས་བཟུང་སྤྱོད་པ་སྐྱོན་མེད་པའི་རྒྱལ་ པོ་ཟས་གཙང་མའི་རིགས་བརྒྱུད་དུ་སྐྱེ་བ་བཞེས་པ་དང་། ༥- དེ་བཞིན་ཡུམ་ལ་ཇི་ལྟར་གཟིགས་པ་ནི། བུད་མེད་གང་ཞིག གཟུགས་བཟང་ཞིང་། རིགས་པ་དང་ལྡན་པ། ཁྲོ་བ་དང་། ཕྲ་མ། ངག་རྩུབ་པ་ཅན་མ་ཡིན་པ། དད་པ་དང་ལྡན་པ། རང་བཞིན་བཟང་བ། ཤེས་རབ་ཕུན་སུམ་ཚོགས་པ་སོགས་ཀྱི་ཡོན་ཏན་དང་ལྡན་པ་སྟེ། སྒྱུ་ འཕྲུལ་ཆེན་མོ་ནི་དེ་ལྟ་བུའི་ཡོན་ཏན་དང་ལྡན་ཞིང་། བྱང་ཆུབ་སེམས་དཔའ་མངལ་དུ་ཟླ་ བ་གཅིག་འཛིན་ནུས་པས་དེའི་སྲས་སུ་སྐྱེ་བ་བཞེས་པར་མཛད་པ་སྟེ། གཟིགས་པ་ལྔས་ གཟིགས་ནས་འདོད་པ་ན་སྤྱོད་པའི་ལྷ་དྲུག་ལ་ལན་གསུམ་དུ་བསྒྲགས་ནས། ནམ་གྱི་དགུང་ གནས་མཆོག་ལུམྦི་ནིའི་འབྱུང་བ་བརྗོད་པ། 09 ལ་གླང་པོ་ཆེར་བསྟན་ཏེ། བཙུན་མོ་སྒྱུ་འཕྲུལ་ཆེན་མོ་གསོ་སྦྱོང་ལ་གནས་པའི་གློ་གཡས་ པར་ཞུགས་ནས་ལྷུམས་སུ་ཙན་དན་གྱི་ཁང་བུ་བརྩེགས་པར་ན་བཟའ་དང་བཅས་བཞུགས་ ཏེ་ལྷ་རྣམས་དང་ཕྱོགས་བཅུའི་བྱང་སེམས་ལ་ཆོས་བསྟན་པར་མཛད་དོ།། དེའི་སྐབས་སྒྱུ་འཕྲུལ་ཆེན་མོ་ལ་རྨི་ལམ་བཞི་རྨིས་ཏེ། གླང་པོ་ཆེ་ཐལ་དཀར་མཆེ་བ་ དྲུག་པ་ཞིག་ཁོང་དུ་ཞུགས་པ་དང་། སྟེང་གི་ནམ་མཁའ་ལ་འགྲོ་བ་དང་། རི་བྲག་ཆེན་པོ་ལ་ འཛེགས་པ་དང་། སྐྱེ་བོའི་ཚོགས་ཆེན་པོས་ཕྱག་བྱེད་པའོ། །དེ་བཞིན་ཡུམ་གྱི་ལུས་ངལ་བ་ དང་དུབ་པ་མེད་པ་དང་། ཇི་སྲིད་འཚོའི་བར་དུ་བརྟུལ་ཞུགས་ཀྱི་གཞི་ལྔ་བླང་པར་གྱུར་ཏེ། སྲོག་གཅོད་པ་སྤངས་པ་དང་། མ་བྱིན་པ་ལེན་པ། མི་ཚངས་པར་སྤྱོད་པ། བརྫུན་དུ་སྨྲ་བ། མྱོས་འགྱུར་གྱི་གནས་རྣམས་སྤངས་པར་བྱེད་དོ། །དེའི་ཚེ་རྒྱལ་པོ་ཟས་གཙང་གི་ཁྱིམ་དུ་སྔ་ ལྟས་རྣམ་པ་བརྒྱད་བྱུང་སྟེ། ས་གཞི་ཐམས་ཅད་སྡིག་སྦྲུལ་དང་སྦྲང་བུ་ལ་སོགས་པ་མེད་ཅིང་ མེ་ཏོག་གིས་ཁྱབ་པ། གངས་རིའི་བྱ་ཁུ་བྱུག་ཁྱིམ་གྱི་སྟེགས་བུ་ལ་འདུག་ནས་སྐད་སྙན་པར་ སྒྲོགས་པ། སྐྱེད་མོའི་ཚལ་རྣམས་ཀྱི་མེ་ཏོག་རྒྱས་པ། རྫིང་བུ་ཐམས་ཅད་པདྨས་ཁེབས་པ། མར་དང་སྦྲང་རྩི་ལ་སོགས་པ་ལོངས་སྤྱོད་ཟད་པར་མི་འགྱུར་བ། རོལ་མོ་མ་བླང་པར་འཁྲོལ་ བ། རིན་པོ་ཆེ་སྣ་བདུན་གྱི་སྣོད་རྣམས་རང་བྱེ་སྟེ་འབར་བ། ཉི་ཟླའི་འོད་ཟིལ་གྱིས་གནོན་ཅིང་ ལུས་སེམས་བདེ་བས་ཁྱབ་པའི་འོད་སྣང་རྣམས་བྱུང་ངོ་།། དེ་ནས་ཟླ་བ་བཅུ་རྫོགས་པ་ན། སྔ་ལྟས་སུམ་ཅུ་རྩ་གཉིས་བྱུང་ཞིང་། རྒྱལ་པོ་ཟས་གཙང་ གནས་མཆོག་ལུམྦི་ནིའི་འབྱུང་བ་བརྗོད་པ། 10 གིས་བཀའ་བསྒོས་ཏེ་སེར་སྐྱའི་གཞི་ནས་ལུམྦི་ནིའི་ཚལ་གྱི་བར་ལམ་ཐམས་ཅད་བྱི་དོར་ ལེགས་པར་བྱས་ཤིང་། ཤིང་རྟ་རྣམས་རིན་པོ་ཆེའི་རྒྱན་གྱིས་བརྒྱན་ནས་ཡུམ་སྒྱུ་འཕྲུལ་ཆེན་ མོ་སྤྱན་འདྲེན་པ་ན། ལྷ་ཡི་དབང་པོ་བ རྒྱ་བྱིན་དང་། ཚངས་པ་ཆེན་པོ་སོགས་དཀར་ཕྱོགས་ སྐྱོང་བ་རྣམས་ཀྱིས་ཕྱག་འཚལ་བ་དང་མཆོད་པ་ལ་སོགས་པ་བྱེད་དོ། །དེ་ནས་ལྷ་མོ་སྒྱུ་འཕྲུལ་ མ་ལུམྦི་ནིའི་ཚལ་དུ་ཕྱིན་ནས་ཤིང་རྟ་ལས་བབས་ཏེ། ནགས་ཚལ་ནས་ནགས་ཚལ། ལྗོན་པ་ ནས་ལྗོན་པར་བལྟ་ཤིང་རིམ་གྱིས་སོང་བ་དང་། ས་ཕྱོགས་མཉམ་ལ་ཡངས་པ་རྩ་སྔོན་པོས་ གང་ཞིང་རེག་ན་བདེ་བ། སྔོན་གྱི་རྒྱལ་བའི་ཡུམ་གྱིས་བརྟེན་པའི་གནས། ཤིང་པླཀཱའམ་མྱ་ངན་ འཚང་མེ་ཏོག་ཤིན་ཏུ་རྒྱས་པའི་ཡལ་ག་དུད་པ་ལ་ཕྱག་གཡས་པས་འཇུས་ནས་བྱ་རྨྱང་བྱེད་ ཅིང་གནམ་དུ་གཟིགས་པ་ན། རྩིབས་མ་གཡས་པའི་གོ་བར་ནས་སྐུ་ལུས་གསེར་གྱི་མདོག་ ལྟར་གཟི་བརྗིད་འབར་ཞིང་ན་བཟའ་དང་བཅས་བཞིན་སྐུ་བལྟམས་སོ།། དེའི་ཚེ་ནམ་མཁའ་ཐམས་ཅད་ལྷ་ཡི་མཆོད་རྫས་ཀྱིས་གང་ཞིང་། ལྷ་དང་ལྷ་མོ་གྲངས་ ལས་འདས་པས་སྤོས་ཆུས་བུམ་པ་ཐོགས་ཏེ་སྐུ་ཁྲུས་གསོལ། ཚངས་པ་དང་བརྒྱ་བྱིན་གྱིས་ ལྷ་ཡི་གོས་ཀ་ཤི་ཀ་ཡི་རས་ཀྱིས་ལྕིབས་ཏེ་ནམ་མཁའ་ནས་བླང་པ་ན། ཀོའུ་ཤི་ཀ་ང་ཐོངས་ ཤིག་གསུངས་ནས། ཞབས་ས་ལ་བཞག་པ་ན། ས་རྣམ་པ་དྲུག་དུ་གཡོས། དེ་ནས་ཕྱོགས་ བཞིར་གོམ་པ་བདུན་བདུན་བོར་ནས་ཚིག་ཏུ་ཡང་། འདི་ནི་ཤར་ཕྱོགས་ཡིན་ཏེ་མྱ་ངན་ལས་ འདས་པའི་ཐོག་མར་འགྲོ་བར་བྱའོ། །འདི་ནི་ལྷོ་ཕྱོགས་ཡིན་ཏེ་འགྲོ་བ་མཐའ་དག་གི་ཡོན་ གནས་སུ་གྱུར་པའོ།། གནས་མཆོག་ལུམྦི་ནིའི་འབྱུང་བ་བརྗོད་པ། 11 འདི་ནི་ནུབ་ཕྱོགས་ཡིན་ཏེ་ང་ཡི་སྐྱེ་བ་ཐ་མ་ནི་འདི་ཡིན་པར་འགྱུར་རོ། ། འདི་ནི་བྱང་ ཕྱོགས་ཡིན་ཏེ་སྲིད་པའི་མཚོ་ལས་བརྒལ་བར་བྱའོ་ཞེས་གསུངས་ཤིང་། གང་ཚེ་ཡུམ་གྱི་ ལྷུམ་ནས་བལྟམས་པ་ན་རལ་གྲི་ཤུབ་ནས་བྱུང་བ་བཞིན་དུ། མངལ་གྱི་དྲི་མ་དང་། ཤ་མའི་ དྲི་མ་དང་། ཁྲག་གི་དྲི་མ་དང་། མི་གཙང་བ་གང་གིས་ཀྱང་མ་གོས་པར་བལྟམས་ཤིང་། དབུ་ ཡི་སྟེང་ཕྱོགས་ནས་ལྷ་རྣམས་ཀྱིས་གདུགས་དཀར་པོ་དང་། རྔ་ཡབ་ནོར་བུའི་ཡུ་བ་ཅན་ དག་འཛིན་པ་དང་། མེ་ཏོག་ཨུཏྤལ་དང་། པདྨ། ཀུ་མུད་དང་། པདྨ་དཀར་པོ། ཨ་ཀ་རུའི་ཕྱེ་ མ་དང་། ཙན་དན་གྱི་ཕྱེ་མ་དག་འཐོར་བར་བྱེད་དོ། །དེའི་ཚེ་མཉན་ཡོད་དུ་རྒྱལ་པོ་གསལ་ རྒྱལ། རྒྱལ་པོའི་ཁབ་ཏུ་གཟུགས་ཅན་སྙིང་པོ། ཀོའུ་ཤམ་བིར་ཤར་བ། འཕགས་རྒྱལ་དུ་ རབ་སྣང་བཅས་རྒྱལ་པོའི་བུ་བཞི་བཙས་ཤིང་། གྲོང་ཁྱེར་སེར་སྐྱའི་གནས་སུ། འདུན་པ་ལ་ སོགས་པའི་རིམ་གྲོ་པ་ལྔ་བརྒྱ། འདུན་མ་ལ་སོགས་པའི་བྲན་མོ་ལྔ་བརྒྱ། སྔགས་ལྡན་ལ་ སོགས་པའི་རྟེའུ་ལྔ་བརྒྱ་སོགས་སྐྱེས་པས། རྒྱལ་པོས་བསམ་པར་བདག་གི་བུ་འདི་བཙས་ པ་ན་དོན་ཐམས་ཅད་གྲུབ་པས། གཞོན་ནུ་དོན་ཐམས་ཅད་གྲུབ་པ་ཞེས་གདགས་སོ་སྙམ་ ནས་དེ་ལྟར་མཚན་གསོལ་ཞིང་། ལྷ་དང་མི་ཡི་མཆོད་པའི་བྱེ་བྲག་དཔག་ཏུ་མེད་པས་མཆོད་ ནས་ཞག་བདུན་དུ་ལུམྦི་ནིའི་ཚལ་དུ་བཞུགས་སོ། ། དེ་ནས་གླང་པོ་ཆེས་དྲངས་པའི་ཤིང་ལ་ འཁོད་ནས་གྲོང་ཁྱེར་སེར་སྐྱར་སྤྱན་དྲངས་པ་ན། སྤྱིར་ཤཱཀྱ་རྣམས་གཏུམ་པོ་གཟུ་ལུམ་ཅན་ཡིན་ཡང་། གཞོན་ནུ་དོན་ཐམས་ཅད་གྲུབ་ པའི་གཟི་བརྗིད་མ་བཟོད་ནས་བག་འཁུམ་ནས་གནས་པས། མཚན་གཉིས་པ་ཤཱཀྱ་ཐུབ་པ་ གནས་མཆོག་ལུམྦི་ནིའི་འབྱུང་བ་བརྗོད་པ། 12 ཞེས་དང་། དེ་བཞིན་ཤཱཀྱ་རྣམས་ཀྱི་ཀུན་ཏུ་སྤྱོད། ཁྱེའུ་འམ་བུ་མོ་བཙས་ན་གནོད་སྦྱིན་ཤཱཀྱ་ འཕེལ་ཞེས་པ་གཉུག་མར་གནས་པའི་ལྷ་ལ་ཕྱག་འཚལ་དུ་བཞུགས་པ་ལས། བྱང་ཆུབ་ སེམས་དཔའ་ཡང་དེར་སྤྱན་དྲངས་པ་ན ། གནོད་སྦྱིན་ཤཱཀྱ་འཕེལ་གྱིས་བྱང་ཆུབ་སེམས་ དཔའི་ཞབས་ལ་བཏུག་སྟེ་ཕྱག་འཚལ་བས་མཚན་གསུམ་པ་ལྷ་ཡི་ལྷ་ཞེས་གསོལ་ཏོ། །དེ་ ནས་ཡབ་ཡུམ་གྱིས་མཚན་མཁན་དང་། ལྟས་མཁན་གྱི་བྲམ་ཟེ་རྣམས་བོས་ཏེ་ཉེ་བར་སྟོན་ པ་ན། དེ་དག་གིས། ལྷ་སྐྱེས་བུ་འདི་ནི་འགྲོ་བ་གཉིས་སུ་འགྱུར་གཞན་དུ་ནི་མ་ཡིན་ཏེ། གལ་ཏེ་རྒྱལ་པོའི་ཕོ་བྲང་དུ་བཞུགས་ན་རིན་པོ་ཆེ་བདུན་དང་ལྡན་ཞིང་མཐའ་བཞི་ལས་རྒྱལ་ བའི་འཁོར་ལོར་བསྒྱུར་བའི་རྒྱལ་པོར་འགྱུར་ལ། གལ་ཏེ་ཁྱིམ་ནས་ཁྱིམ་མེད་པར་རབ་ཏུ་ བྱུང་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་འགྱུར་ སྟེ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་ནོ་ཞེས་ལུང་བསྟན། སྐྱེ་དགུའི་བདག་ མོ་ལ་སོགས་མ་མ་སུམ་ཅུ་རྩ་གཉིས་ཀྱིས་བསྐྱེད་བསྲིང་བར་མཛད་དོ།། གསུམ་པ་དེ་ལས་བརྩམ་སྟེ་མཛད་པ་བཅུ་གཉིས་རགས་རིམ་ཙམ་སྨོས་པ་ནི། དེ་ལྟར་མཛད་པ་བཅུ་གཉིས་ལས། ༡- དགའ་ལྡན་གྱི་གནས་ནས་འཕོ་བ་དང་། ༢- ལྷུམས་སུ་ཞུགས་པ། ༣- སྐུ་བལྟམས་པའི་མཛད་པ་བསྟན་ཅིང་། ༤- བཟོ་ཡི་གནས་ ལ་སྦྱངས་པ་ནི། བྱང་ཆུབ་སེམས་དཔའ་ཤེས་བྱའི་གནས་ལ་སྦྱངས་པ་མཐར་སོན་ཡང་། གདུལ་བྱ་རྣམས་སྨིན་པའི་ཕྱིར། ཡིག་མཁན་ཀུན་གྱི་བཤེས་གཉེན་ལས་ཡི་གེ་བསླབ་པའི་ གནས་མཆོག་ལུམྦི་ནིའི་འབྱུང་བ་བརྗོད་པ། 13 ཚུལ་བསྟན་ཅིང་། དགུང་ལོ་བཅུ་དྲུག་པར་འཕོང་དང་། སྟོབས་དང་། རྐྱལ་དང་། མཆོང་ སོགས་སྒྱུ་རྩལ་དང་བཟོ་ཡི་གནས་ལ་མཁས་པས། ལྷས་སྦྱིན་སོགས་ཤཱཀྱ་གཞོན་ནུ་ལྔ་ རྣམས་ཀྱིས་འགྲན་ཟླ་མེད་པར་གྱུར་པ་དང་། ༥- བཙུན་མོའི་འཁོར་དང་དགྱེས་པར་རོལ་པ་ནི། བུད་མེད་ཀྱི་སྐྱོན་ལྔ་དང་བྲལ་ཞིང་། ཡོན་ཏན་བརྒྱད་དང་ལྡན་པའི་ས་འཚོ། གྲགས་འཛིན་སོགས་ཁབ་ཏུ་བཞེས་ཤིང་བྱང་ཆུབ་ཏུ་ སྨིན་པར་མཛད་པ་དང་། ༦- ཁབ་ནས་ངེས་པར་འབྱུང་བ་ནི། དགུང་ལོ་ཉེར་དགུ་པར་གྲོང་ཁྱེར་གྱི་སྒོ་བཞིར་རྒས་ པ། ན་བ། འཆི་བ། ཚངས་པར་སྤྱོད་པ་བཞི་གཟིགས་ཤིང་། སྨོན་ལམ་གྱི་སྟོབས་ལས་ཆིབས་ སྔགས་ལྡན་གྱི་སྟེང་ནས་རྒྱལ་ཆེན་སྡེ་བཞིའི་སྲི་ཞུ་དང་བཅས་ནམ་མཁའ་ལ་བྱོན་ནས། མཆོད་ རྟེན་རྣམ་དག་གི་དྲུང་དུ་གཙུག་ཕུད་རང་ཉིད་ཀྱིས་བཅད་དེ་རབ་ཏུ་བྱུང་བར་མཛད། ༧- དཀའ་བ་སྤྱད་པ་ནི། རིང་འཕུར་དང་། ལྷག་སྤྱོད་གཉིས་ཀྱི་དྲུང་ནས་བསམ་གཏན་ གྱི་གདམས་ངག་ནོད་ཅིང་དེ་དག་གིས་རྟོགས་པའི་མཐར་ཐུག་སྲིད་རྩེའི་བར་གྱི་བསམ་ གཏན་མངོན་དུ་མཛད། སླར་ཡང་དེས་མི་གྲོལ་བར་བསྟན་པའི་ཕྱིར། ཆུ་ཀླུང་ནཻ་རཉྫ་ནའི་ འགྲམ་ལོ་དྲུག་ཏུ་དཀའ་བ་སྤྱད་ཅིང་། དེས་ཀྱང་མི་གྲོལ་བར་བསྟན་པ་དང་། ངལ་ཞིང་དུབ་ པའི་མཐའ་བསལ་བའི་ཕྱིར། ཁ་ཟས་རགས་པ་གསོལ་བར་མཛད། ༨- བྱང་ཆུབ་སྙིང་པོར་གཤེགས་པ་ནི། རྩྭ་འཚོང་བཀྲ་ཤིས་ལས་རྩྭ་བསླངས་ཏེ་སྟན་ གནས་མཆོག་ལུམྦི་ནིའི་འབྱུང་བ་བརྗོད་པ། 14 གྱི་ཕྱིར་བསྣམས་ནས་བྱང་ཆུབ་སྙིང་པོར་གཤེགས་པ་ན། སྟོང་གསུམ་གྱི་བདག་པོ་ཚངས་ པ་དབང་བསྒྱུར་གྱིས་བྱང་ཆུབ་སྙིང་པོའི་ཤིང་གི་དྲུང་དུ་རྒྱན་བཀོད་ཇི་སྙེད་པ་སྣང་བར་མཛད། རྩྭ་ཡི་རྩེ་མོ་རྣམས་ནང་དུ་བསྟན་པའི་སྟེང་དཀྱིལ་མོ་ཀྲུང་བཅས་ནས་འདི་སྐད་དུ། སྟན་འདིར་བདག་གི་ལུས་འདི་སྐམ་ཀྱང་རུང་།། པགས་པ་རུས་པའི་ཚོགས་རྣམས་ཞིག་གྱུར་ཀྱང་།། བསྐལ་མང་རྙེད་དཀའི་བྱང་ཆུབ་མ་ཐོབ་བར།། སྟན་འདི་ལས་ནི་ལུས་བསྐྱོད་མི་བྱའོ།། ཞེས་དམ་བཅའ་བར་མཛད་ནས་བཞུགས་སོ།། ༩- བདུད་བཏུལ་བ་ནི། བདུད་ལས་རྒྱལ་བ་དང་། བདུད་དགེ་བའི་རྩ་བ་ཅན་རྣམས་ སྨིན་པར་མཛད་པའི་སླད་དུ་སྨིན་མཚམས་ནས་འོད་ཟེར་སྤྲོས་ཏེ་བདུད་རྣམས་བསྐུལ་ནས། བདུད་ཀྱི་རིས་བྱེ་བ་ཕྲག་བརྒྱས་མཚོན་ཆའི་ཆར་ཕབ་ཅིང་། གདུག་པའི་དབུགས་སྤྲོ་བར་ བྱས་ཀྱང་། དེ་དག་བྱང་ཆུབ་སྙིང་པོ་མཛེས་པའི་མཆོད་སྤྲིན་དུ་གྱུར་པས་མཐུ་སྐུགས་ཏེ་ནམ་ སྲོད་དེ་ཉིད་བཏུལ་བར་མཛད། ༡༠- མངོན་པར་བྱང་ཆུབ་པ་ནི། དེ་ནས་ནམ་གྱི་ཆ་སྨད་སྐྱ་རེངས་འཆར་ཀའི་དུས་ སུ། སྤང་བྱ་ཕྲ་བའང་རྡོ་རྗེ་ལྟ་བུའི་ཏིང་ངེ་འཛིན་གྱིས་བཅོམ་ནས། ཆོས་ཀྱི་དབྱིངས་སུ་ བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ གནས་མཆོག་ལུམྦི་ནིའི་འབྱུང་བ་བརྗོད་པ། 15 ཤིང་། སྟོང་གསུམ་འདིའང་རྣམ་པ་དྲུག་ཏུ་གཡོས། ལྷ་ཐམས་ཅད་ཀྱིས་མཆོད་ཅིང་བསྟོད་ ནས། ཞག་བདུན་ཕྲག་བདུན་གྱི་བར་དུ་ཐུན་མོང་ལྟར་ན་ཆོས་མི་གསུང་བའི་ཚུལ་མཛད། ཐུན་མིན་ལྟར་ན། བཀོད་པ་བསམ་གྱིས་མི་ཁྱབ་པ་དང་བཅས་སངས་རྒྱས་ཕལ་པོ་ཆེའི་ ཆོས་ཀྱི་སྒོ་འབྱེད་པར་མཛད། ༡༡- ཆོས་ཀྱི་འཁོར་ལོ་བསྐོར་བ་ནི། ཚངས་པ་གཙུག་ཕུད་ཅན་དང་། བརྒྱ་བྱིན་ སོགས་འཁོར་དང་བཅས་པས་གསོལ་བ་བཏབ་པས། ཝཱ་རཱ་ཎ་སཱི་དྲང་སྲོང་ལྷུང་བ་རི་དྭགས་ ཀྱི་ནགས་སུ། བདེན་བཞིའི་ཆོས་འཁོར་དང་། དེ་ནས་རི་བོ་ག་ཡ། སྤོས་ངད་ལྡན། རྒྱལ་པོའི་ ཁབ། བྱ་རྒོད་སྤུངས་རི། མཉན་ཡོད། ཀོ་ས་ལ་སོགས་གནས་ངེས་པ་དང་། ལྷ་དང་ཀླུ་ཡི་ གནས་སོགས་གནས་མ་ངེས་པ་རྣམས་སུ། དྲང་དོན་དང་། ངེས་དོན་ལས་བརྩམ་པའི་ཆོས་ འཁོར་རིམ་གསུམ་དུ་བསྐོར། མཉན་དུ་ཡོད་པར་འཇིག་རྟེན་དང་། འཇིག་རྟེན་ལས་འདས་ པའི་ཆོ་འཕྲུལ་ཆེན་པོ་བསྟན། གྲོང་ཁྱེར་གསལ་ལྡན་དུ་ལྷ་ལས་བབས། ལྷག་པར་དཔལ་ ལྡན་འབྲས་སྤུངས་ཀྱི་མཆོད་རྟེན་ལ་སོགས་པར། གསང་སྔགས་རྡོ་རྗེ་ཐེག་པའི་ཆོས་ཀྱི་ འཁོར་ལོ་བླ་ན་མེད་པ་བསྐོར་བར་མཛད་དོ།། ༡༢- མྱ་ངན་ལས་འདས་པ་ནི། དེ་ནས་གདུལ་བྱ་རྣམས་མི་རྟག་པར་བསྐུལ་བའི་ ཕྱིར། གྲོང་ཁྱེར་རྩྭ་ཅན་དུ། ཤིང་སཱ་ལ་ཟུང་གི་བར་དུ་སེང་གེའི་ཉལ་སྟབས་ཀྱིས་བཞུགས་ ཏེ་མི་གནས་པའི་དབྱིངས་སུ་དགོངས་པ་ཡོངས་སུ་མྱང་ངན་ལས་འདས་པའི་ཚུལ་བསྟན་ པར་མཛད་དོ།། གནས་མཆོག་ལུམྦི་ནིའི་འབྱུང་བ་བརྗོད་པ། 16 བཞི་པ་དམ་པའི་ཆོས་ཇི་ལྟར་གསུངས་པ་ནི། དེ་ལྟར་སྟོན་པ་ཡང་དག་པར་རྫོགས་པའི་སངས་རྒྱས་མཆོག་གིས་གདུལ་བྱ་འདུལ་ ཐབས་ཀྱི་ཆོ་འཕྲུལ་བསམ་གྱིས་མི་ཁྱབ་པ་བསྟན་པ་ཐམས་ཅད་ཀྱི་ནང་ནས་མཆོག་གམ་ གཙོ་བོར་གྱུར་པ་ནི། དམ་པའི་ཆོས་ཀྱི་འཁོར་ལོ་བསྐོར་བ་ཉིད་ཡིན་པས། དེ་ཉིད་ཅུང་ ཞིག་བཤད་པ་ནི། ཆོས་ཀྱི་འཁོར་ལོ་རྣམ་པ་གསུམ་དུ་བསྐོར་བར་མཛད་དེ། གཟུངས་ཀྱི་ དབང་ཕྱུག་རྒྱལ་པོས་ཞུས་པའི་མདོ་ལས། དེ་བཞིན་གཤེགས་པ་ཡོངས་སུ་མ་དག་པའི་ སེམས་ཅན་གྱི་ཁམས་རིག་ནས། མི་རྟག་པ་དང་། སྡུག་བསྔལ་བ་དང་། བདག་མེད་པ་ དང་། མི་སྡུག་པ་ཡིད་འབྱུང་བར་འགྱུར་བའི་གཏམ་གྱིས་འཁོར་བ་ལ་ཡིད་མངོན་པར་འབྱུང་ བའི་སེམས་ཅན་རྣམས་ཡིད་འབྱུང་བར་བྱེད། འཕགས་པའི་ཆོས་འདུལ་བ་ལ་འཇུག་པར་ བྱེད་དོ། །དེ་ཙམ་གྱིས་དེ་བཞིན་གཤེགས་པ་བརྩོན་འགྲུས་རྒྱུན་མི་གཅོད་ཅིང་། དེའི་འོག་ཏུ་ སྟོང་པ་ཉིད་དང་། མཚན་མ་མེད་པ་དང་། སྨོན་པ་མེད་པའི་གཏམ་གྱིས་དེ་བཞིན་གཤེགས་ པའི་ཚུལ་ཁོང་དུ་ཆུད་པར་བྱེད་དོ།། དེ་ཙམ་གྱིས་ཀྱང་དེ་བཞིན་གཤེགས་པ་བརྩོན་འགྲུས་རྒྱུན་མི་གཅོད་ཀྱི་དེའི་འོག་ཏུ་ ཕྱིར་མི་ལྡོག་པའི་འཁོར་ལོའི་གཏམ་དང་། འཁོར་གསུམ་ཡོངས་སུ་དག་པའི་གཏམ་གྱིས། སེམས་ཅན་དེ་དག་དེ་བཞིན་གཤེགས་པའི་ཡུལ་ལ་འཛུད་དོ། །ཞེས་བསྟན་པར་མཛད་པ་ དེ། གདུལ་བྱ་འཁོར་བ་ལ་ཆགས་པ་རྣམས་བཀའ་དང་པོར་ཡིད་འབྱུང་བའི་གཏམ་གྱིས་ གནས་མཆོག་ལུམྦི་ནིའི་འབྱུང་བ་བརྗོད་པ། 17 བསྐུལ་ནས་ཞི་བའི་ལམ་ལ་འཇུག དེ་ནས་བཀའ་བར་པས་སྟོང་ཉིད་ཀྱི་གཏམ་གྱིས་ཐེག་པ་ ཆེན་པོར་ཡོངས་སུ་སྨིན། དེ་བས་བཀའ་ཐ་མར་ཕྱིར་མི་ལྡོག་པ་འཁོར་ལོའི་གཏམ་གྱིས། དེ་ བཞིན་གཤེགས་པའི་ཡུལ་ལ་འཇུག་ཅིང་ལུང་བསྟན་ཐོབ་པར་མཛད་པ་སྟེ། དེ་ལ་བཀའ་དང་པོའི་མཚན་ཉིད་ནི། སྟོན་པས་གསུངས་པའི་དམ་པའི་ཆོས་གང་ཞིག་ ཐེག་ཆེན་གྱི་ལམ་སྟེགས་སུ་དགོངས་ནས། གཙོ་བོར་ཐེག་དམན་གྱི་རིགས་ཅན་རྣམས་ལ་ བསྟན་པའོ། །དེའི་མཚན་གཞི་ནི། ཉན་ཐོས་ལ་གྲགས་པའི་འདུལ་བ། མངོན་པ། མདོ་སྡེའི་ གསུང་རབ་རྣམས་ཏེ་ལུང་སྡེ་སོགས་སོ། །དེ་དག་ལ་ཅིའི་ཕྱིར་བདེན་བཞིའི་ཆོས་འཁོར་ཞེས་ བྱ་ཞེ་ན། བདེན་པ་བཞི་ལས་བརྩམས་དམན་པ་ལ་མོས་པ་རྣམས་དྲང་བའི་ཕྱིར་ལྟ་སྤྱོད་ཡང་ དག་པར་སྟོན་པས་ན་དེ་སྐད་ཅེས་བྱའོ། །དེའང་འཁོར་ལོ་དང་པོའི་དངོས་གཞི་ཡུལ་ཝཱ་རཱ་ཎ་ སཱིར་འཁོར་ལྔ་སྡེ་བཟང་པོ་ལ་བདེན་བཞིའི་ངོ་བོ་ལ་དམིགས་པའི་ཚུལ་གྱིས་བཟླས་པ། བྱ་ བའི་ངོ་བོ་ལ་དམིགས་པའི་ཚུལ་གྱིས་བཟླས་པ། མཐར་ཐུག་ལ་དམིགས་པའི་ཚུལ་གྱིས་ བཟླས་པ་སྟེ་བཟླ་བྱ་བདེན་པ་བཞི་ལ་བཟླས་པ་གསུམ་སྟེ་རྣམ་པ་བཅུ་གཉིས་སུ་བསྟན་ ཅིང་། འཁོར་ལྔ་སྡེ་ནས་བརྩམ་འབྲས་བུའི་བསྟ ན་པ་རྫོགས་ཀྱི་བར་འབྲས་བུ་བཞི་ཐོབ་པ་ ས་ཆེན་པོའི་རྡུལ་ཙམ་བྱུང་ངོ་།། བཀའ་བར་པའི་མཚན་ཉིད་ནི། སྟོན་པས་གསུངས་པའི་དམ་པའི་ཆོས་གང་ཞིག ། ཐེག་པ་ཆེན་པོའི་ལམ་དངོས་ལ་དགོངས་ནས། གཙོ་བོར་ཐེག་ཆེན་རིགས་ཅན་རྣམས་ལ་ གནས་མཆོག་ལུམྦི་ནིའི་འབྱུང་བ་བརྗོད་པ། 18 བསྟན་པའོ། །མཚན་གཞི་ནི། ཡུམ་རྒྱས་འབྲིང་བསྡུས་སོགས་ཤེར་ཕྱིན་གྱི་མདོ་སྡེ་གཙོ་ བོར་གྱུར་པ་རྣམས་སོ། །དེ་དག་ལ་ཅིའི་ཕྱིར་མཚན་ཉིད་མེད་པའི་ཆོས་ཀྱི་འཁོར་ལོ་ཞེས་ བྱ་ཞེ་ན། གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་ དབེན་པའི་སྟོང་ཉིད་ཀྱི་ངོ་བོར་སྟོན་པའི་ཕྱིར་དེ་སྐད་ཅེས་བྱ་ཞིང་། གནས་ནི་རྒྱལ་པོའི་ཁབ་ བྱ་རྒོད་ཕུང་པོའི་རི་ལ་འཁོར་རྣམ་པ་བཞི་དང་། བྱང་ཆུབ་སེམས་དཔའི་ཚོགས་དཔག་ཏུ་ མེད་པ་རྣམས་ལ། དངོས་བསྟན་རྣམ་ཐར་སྒོ་གསུམ་ལས་བརྩམས་ཏེ་སྦས་དོན་མངོན་ རྟོགས་བརྒྱད་གདུལ་བྱའི་རྒྱུད་ལ་ཇི་ལྟར་སྐྱེ་བའི་རིམ་པ་རྣམ་གྲངས་བཅུ་གཅིག་གི་སྒོ་ ནས་འཆད་པར་མཛད་ཅིང་། འཁོོར་ལོ་འདིས་དངོས་དང་བརྒྱུད་ནས་སེམས་ཅན་རྣམས་ ཀྱི་ལྟ་བ་ངན་པའི་སྒྲིབ་གཡོགས་བསལ་ནས། ཆོས་ཐམས་ཅད་ཀྱི་གནས་ལུགས་ཕྱིན་ཅི་ མ་ལོག་པ་མངོན་སུམ་རྟོགས་ནས་མཐའ་གཉིས་ལ་མི་གནས་པའི་མྱ་ངན་ལས་འདས་པ་ ཆེན་པོ་ཐོབ་པར་མཛད་དོ།། བཀའ་ཐ་མའི་མཚན་ཉིད་ནི། སྟོན་པས་གསུངས་པའི་དམ་ཆོས་གང་ཞིག ། མཐར་ཐུག་ གི་དོན་ལ་དགོངས་ནས་གཙོ་བོར་ཕྱིར་མི་ལྡོག་པའི་བྱང་ཆུབ་སེམས་དཔའ་རྣམས་ལ་བསྟན་ པའོ། །དེའི་མཚན་གཞི་ནི། ཕལ་པོ་ཆེ་དང་ལང་ཀར་གཤེགས་པ། དཀོན་མཆོག་བརྩེགས་ པ་སོགས་དེ་བཞིན་གཤེགས་པའི་སྙིང་པོའི་གཏམ་གཙོ་བོར་སྟོན་པའི་ཕྱོགས་ཀྱི་གསུང་རབ་ རྣམས་ཡིན་ཅིང་། དེ་དག་ལ་ཅིའི་ཕྱིར་ལེགས་པར་རྣམ་པར་ཕྱེ་བའི་ཆོས་འཁོར་ཞེས་བྱ་ཞེ་ ན། གཟུགས་ནས་རྣམ་མཁྱེན་བར་གྱི་ཆོས་ཐམས་ཅད་ཀུན་བརྟགས་གཞན་དབང་ཡོངས་ གནས་མཆོག་ལུམྦི་ནིའི་འབྱུང་བ་བརྗོད་པ། 19 གྲུབ་སྟེ་མཚན་ཉིད་གསུམ་དུ་ལེགས་པར་ཕྱེ་ནས་གཙོ་བོར་གསུངས་པའི་ཕྱིར་དེ་སྐད་ཅེས་ བྱའོ། །གནས་ནི་རི་མ་ལ་ཡ། བྱང་ཆུབ་སྙིང་པོ། ཡངས་པ་ཅན་སོགས་སུ་དུས་མ་ངེས་པར་ གསུངས་པས་འདི་ཉིད་ཁོ་ནའོ་ཞེས་མཐའ་གཅིག་ཏུ་བཞག་པར་དཀའོ། །དེ་ལྟར་བཀའ་ འཁོར་ལོ་གསུམ་པོ་དེ་དག་ཀྱང་མདོ་ཡི་དབང་དུ་བྱས་ཤིང་། གསང་སྔགས་རྡོ་རྗེ་ཐེག་པ་ལ་རྒྱུད་སྡེ་བཞིར་བཞུགས་པའི་བྱ་བའི་རྒྱུད་ནི། འོག་མིན་ གྱི་ཞིང་དང་། རི་རབ་ཀྱི་རྩེ་མོ་སུམ་ཅུ་རྩ་གསུམ་གྱི་གནས་ལྕང་ལོ་ཅན་རྣམས་སུ་གསུངས་ ཤིང་། སྤྱོད་རྒྱུད་རྣམས་གནས་རྣམ་སྣང་སངས་རྒྱས་པའི་ཞིང་ཁམས་མེ་ཏོག་གི་སྙིང་པོའི་ རྒྱན་བཀོད་པ་དང་། དེའི་ཞིང་ཁམས་བར་མ་རྣམས་སུ་འཁོར་གྱི་དཀྱིལ་འཁོར་གྱི་བཀོད་པ་ བསྟན་པར་མཛད་པ་སྟེ། བྱ་སྤྱོད་གཉིས་ཀའང་སྟོན་པ་མཆོག་གི་སྤྲུལ་པའི་སྐུ་ཆགས་བྲལ་གྱི་ རྣམ་པས་གསུང་བར་མཛད་ཅིང་། རྣལ་འབྱོར་གྱི་རྒྱུད་རྣམས་ནི། སྟོན་པ་འོག་མིན་དུ་ལོངས་ སྤྱོད་རྫོགས་པའི་སྐུར་སངས་རྒྱས་ནས་ལོངས་སྐུ་ཆུང་ངུའམ། སྤྲུལ་སྐུའི་རྣམ་སྣང་རི་རབ་ ཀྱི་རྩེ་མོར་གཤེགས་ནས་དེ་བཞིན་གཤེགས་པའི་དཀྱིལ་འཁོར་ཆེན་པོར་སྤྲུལ་ཅིང་བཤད་ པར་མཛད་པ་དང་། གཞན་འཕྲུལ་གྱི་གནས་སོགས་མ་ངེས་པར་ཡང་བསྟན་པར་མཛད་ དོ། །རྣལ་འབྱོར་བླ་ན་མེད་པའི་རྒྱུད། ཕ་རྒྱུད་མ་རྒྱུད་གཉིས་མེད་རྣམས་དང་། སྔ་འགྱུར་གྱི་ རྒྱུད་སྡེ་ཟབ་མོ་རྣམས་ནི ། འོག་མིན་དང་། དགའ་ལྡན། རི་རབ་ཀྱི་རྩེ། ཨོ་རྒྱན། དཔལ་ ལྡན་འབྲས་སྤུངས་ཀྱི་མཆོད་རྟེན་སོགས་ཀུན་རྫོབ་ཀྱི་གནས་དང་། བདེ་བ་ཆེན་པོའི་གནས། ཆོས་ཀྱི་འབྱུང་གནས་ཐར་པ་ཆེན་པོའི་ཕོ་བྲང་སོགས་སྤྲོས་མཚན་དང་བྲལ་བ་ཆོས་དབྱིངས་ གནས་མཆོག་ལུམྦི་ནིའི་འབྱུང་བ་བརྗོད་པ། 20 འགྱུར་མེད་དོན་དམ་གྱི་གནས་རྣམས་སུ། དཔལ་འཁོར་ལོ་སྡོམ་པ། དུས་ཀྱི་འཁོར་ལོ། ཆེ་ མཆོག་ཧེ་རུ་ཀ་ལ་སོགས་པའི་དཀྱིལ་འཁོར་རྒྱ་མཚོའི་འཁོར་ལོའི་མགོན་པོར་བཞེངས་ནས་ ཆོས་ཀྱི་འཁོར་ལོ་བསྐོར་ཞིང་བསྒྲགས་པར་མཛད་པའོ།། ལྔ་པ་དམ་པའི་ཆོས་ཇི་ལྟར་དར་བའི་ཚུལ་ནི། དེ་ལྟ་བུའི་དམ་པའི་ཆོས་ཇི་ལྟར་དར་བའི་ཚུལ་ནི། ཐོག་མར་འཕགས་པའི་ཡུལ་དུ། ཉན་ཐོས་ཀྱི་ཐེག་པ་ཕལ་ཆེར་སྤྱོད་པའི་དུས་དང་། ཐེག་པ་ཆེན་པོའི་རིང་ལུགས་གཙོ་ཆེར་ དར་བའི་སྐབས། གསང་སྔགས་ཀྱི་བསྟན་པ་ཤས་ཆེར་དར་བའི་སྐབས་གསུམ་རིམ་པར་ བྱུང་བ་ལས། དང་པོ་ནི། སངས་རྒྱས་ཉིད་ཀྱིས་ང་དང་འདྲ་བའི་ཉན་ཐོས་ཆེན་པོ་ཞེས་ཚངས་ པའི་དབྱངས་ཀྱིས་གཟེངས་བསྟོད་ནས་རྒྱལ་ཚབ་ཏུ་དབང་བསྐུར་བ་འོད་སྲུང་ཆེན་པོས་ བཀའི་བསྡུ་བ་སོགས་བསྟན་པའི་བྱ་བ་རྣམས་མཐར་ཕྱིན་པར་མཛད་ནས། དེའི་རྒྱལ་ཚབ་ ཀུན་དགའ་བོ་སོགས་གཏད་རབས་བདུན་བྱོན་ཅིང་། ལུགས་འདི་ལ་བསྟན་པའི་གནས་ཚད་ ཀྱང་འདུལ་བ་ལུང་ཕྲན་ཚེགས་ལས་གསུངས་པ་ལྟར་ལོ་གྲངས་སྟོང་དུ་གནས་པར་འདོད། སྐབས་འདི་དག་ཏུ། བྱམས་པ་དང་། འཇམ་དཔལ། ཕྱག་ན་རྡོ་རྗེ་གཙོས་བྱང་སེམས་འབུམ་ ཕྲག་བཅུས་ཐེག་པ་ཆེན་པོའི་སྡེ་སྣོད་རྣམས་བསྡུས་ཤིང་། ལུགས་འདིར་བསྟན་པ་ལྔ་བརྒྱ་ ཕྲག་བཅུར་གནས་པར་བཞེད་ཅིང་། དེ་བཞིན་རྡོ་རྗེ་ཆོས་ཀུན་ཏུ་བཟང་པོ་ལ་སོགས་པས་ ལྕང་ལོ་ཅན་ལ་སོགས་པར་གསང་སྔགས་ཀྱི་རྒྱུད་སྡེ་ཆེན་པོ་རྣམས་ཀྱང་བསྡུས་ཤིང་། བསྟན་ གནས་མཆོག་ལུམྦི་ནིའི་འབྱུང་བ་བརྗོད་པ། 21 པ་ནི་གཅིག་ནས་ཉམས་ཀྱང་གཅིག་ཏུ་དར་བ་དང་། ཐུན་མོང་གི་སྣང་ངོར་མེད་ན་ཡང་སྐལ་ ལྡན་རྣམས་ལ་སྣང་བས་ཡུན་རིང་པོར་གནས་པར་གསུངས། དེ་བཞིན་དགྲ་བཅོམ་གྲགས་ པ་ལ་སོགས་པས་བཀའ་བསྡུ་གཉིས་པ་དང་། འཕགས་པ་རྩིབ་ལོག་ལ་སོགས་པས་བཀའ་ བསྡུ་གསུམ་པ་མཛད་ཅིང་བསྟན་བཅོས་ཀྱི་ཐོག་མ་བྱེ་བྲག་བཤད་མཛོད་ཆེན་མོ་བྱུང་ཞིང་། བྱེ་བྲག་ཏུ་སྨྲ་བའི་བཙུན་པ་ཆེན་པོ་བཞི་དང་། མདོ་སྡེ་པའི་བཙུན་པ་ཆེན་པོ་བཞི་སོགས་བྱོན་ ཅིང་སྡེ་རེ་རེ་ལའང་དགེ་སློང་འབུམ་ཕྲག་དུ་མར་འཕེལ་ཞིང་བསྟན་པ་དར་བར་མཛད། དེ་བཞིན་ཐེག་ཆེན་གཙོ་ཆེར་དར་བའི་སྐབས་ནི། བཙུན་པ་ཆེན་པོ་ས་བི་ཏ་ཀ་སོགས་ སེམས་ཙམ་གྱི་སློབ་དཔོན་རྣམས་བྱོན་ཅིང་། དཔལ་ནཱལཱནྡཱ་རུ་བྲམ་ཟེ་མཐོ་བཙུན་གྲུབ་རྗེས་ གཙུག་ལག་ཁང་བརྒྱད་བཞེངས་ནས་སངས་རྒྱས་ཀྱིས་ལུང་བསྟན་པའི་སློབ་དཔོན་ཆེན་པོ་ ཀླུ་སྒྲུབ་དང་། ཐོགས་མེད་སོགས་འཛམ་གླིང་མཛེས་པར་བྱེད་པའི་རྒྱན་དྲུག་སོགས་བྱོན་ ཅིང་། རིགས་ཚོགས་དང་བྱམས་ཆོས་སོགས་བསྟན་བཅོས་ཆེན་པོ་རྣམས་རིམ་བཞིན་དར་ ནས། ངོ་མཚར་བའི་རྣམ་ཐར་དང་བསྟན་པ་བསྐྱངས་བའི་ཚུལ་རེ་རེ་ཡང་དཔག་པར་དཀའ་ ཞིང་བསམ་གྱིས་མི་ཁྱབ་པར་བྱུང་ཞིང་། དེ་ནས་གསང་སྔགས་ཀྱི་བསྟན་པ་ཤས་ཆེར་དར་བའི་སྐབས་ནི། རྒྱུད་སྡེ་ཆེན་པོ་རྣམས་ རིམ་བཞིན་དར་ཏེ། དཔལ་ས་ར་ཧ་དང་། རྒྱལ་པོ་ཨིནྡྲ་བོ་དྷི་སོགས་གྲུབ་ཐོབ་ཆེན་པོ་ རྣམས་བྱོན། ཕྱིས་སུ་རྒྱལ་པོ་དྷརྨ་པ་ལས། སྔགས་ཀྱི་ཆོས་གྲྭ་ཡོངས་སུ་གྲགས་པ་བི་ཀྲ་མ་ ལ་ཤི་ལིའི་གཙུག་ལག་ཁང་གསར་དུ་བཞེངས་ནས། མཁས་པ་སྒོ་དྲུག་སྐྱོང་བ་སོགས་རིམ་ གནས་མཆོག་ལུམྦི་ནིའི་འབྱུང་བ་བརྗོད་པ། 22 པར་བྱོན་ཅིང་མདོ་སྔགས་ཟུང་འབྲེལ་གྱི་བསྟན་པ་བསྐྱངས་ཤིང་། པཎྜི་ཏ་ཆེན་པོ་རྣམས་ དང་། གྲུབ་ཐོབ་ཆེན་པོ་རྣམས་རྒྱ་གར་ཤར་ནུབ་ཀུན་དང་བྱང་ཕྱོགས་བལ་པོའི་ལྗོངས་འདི་ ཉིད་དུ་ཞབས་ཀྱིས་བཅགས་ཤིང་བསྟན་པ་སྤེལ་བས། ད་ལྟ་ཡང་གདམས་ངག་དང་ཉམས་ ལེན་གྱི་རྒྱུན་མ་ནུབ་པར་བཞུགས་པ་འདི་ཉིད་དང་། དེ་བཞིན་བོད་ཀྱི་ཡུལ་དུའང་ཆོས་རྒྱལ་མེས་དབོན་རྣམ་པ་གསུམ་གྱིས་ལྷ་ས་འཕྲུལ་ སྣང་གི་གཙུག་ལག་ཁང་དང་། བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་ ལ་སོགས་པ་བཞེངས་པ་གྲུབ་པའི་སློབ་དཔོན་ཆེན་པོ་པདྨ་འབྱུང་གནས་སོགས་པཎྜི་ཏ་ཆེན་ པོ་རྣམས་གདན་དྲངས། ལོ་ཙཱ་བ་རྣམས་ཀྱིས་བཀའ་དང་བསྟན་བཅོས་ཐམས་ཅད་བོད་དུ་ བསྒྱུར། མཁན་ཆེན་ཞི་བ་འཚོ་དང་། པཎ་ཆེན་ཤཱཀྱ་ཤྲཱི་གཉིས་ཀྱིས་སྡོམ་རྒྱུན་སྤེལ་ཞིང་། ལུང་གི་བསྟན་པ་སྤེལ་བར་མཛད་པ། ཐོན་མི་སཾ་བྷོ་ཊ། ལོ་ཆེན་བཻ་རོ་ཙ་ན། སྐ་བ་དཔལ་ བརྩེགས། ཅོག་རོ་ཀླུ་ཡི་རྒྱལ་མཚན། ཞང་སྣ་ནམ་གྱི་བཙུན་པ་ཡེ་ཤེས་སྡེ། གནུབ་ཆེན་ སངས་རྒྱས་ཡེ་ཤེས། ལོ་ཆེན་རིན་ཆེན་བཟང་པོ། རྔོག་ལོ་བློ་ལྡན་ཤེས་རབ། རྗེ་བཙུན་ས་ སྐྱ་པ་ཁུ་དབོན། བུ་སྟོན་རིན་གྲུབ་སྟེ་བཤད་རྒྱུད་འདེགས་པའི་ཀ་ཆེན་བཅུ་དང་། སྔ་འགྱུར་ རྙིང་མ། བཀའ་གདམས། ལམ་འབྲས། མར་པ་བཀའ་བརྒྱུད། ཤངས་པ་བཀའ་བརྒྱུད། ཞི་ བྱེད། སྦྱོར་དྲུག རྡོ་རྗེ་གསུམ་གྱི་བསྙེན་སྒྲུབ་བཅས་སྒྲུབ་བརྒྱུད་ཤིང་རྟ་ཆེན་པོ་བརྒྱད་ཀྱི་རིང་ ལུགས་འཛིན་པ་རྣམས་ཀྱིས་སངས་རྒྱས་ཀྱི་བསྟན་པ་མདོ་སྔགས་གཉིས་ཀ་ལུང་རྟོགས་ གཉིས་ཀྱི་སྒོ་ནས་ཉི་མ་ཤར་བ་ལྟ་བུར་སྤེལ། གནས་མཆོག་ལུམྦི་ནིའི་འབྱུང་བ་བརྗོད་པ། 23 དེ་བཞིན་རྒྱ་ནག་གི་ཡུལ་དུ་ཡང་། སྟོན་པ་འདས་ནས་ལོ་བརྒྱ་དང་བཅུ་ལོན་པ་ན་ཧན་ མིང་ཏི་ཞེས་པས་འཕགས་ཡུལ་ནས་པཎྜི་ཏ་གྲོལ་བ་དང་། འབར་བ་ཞེས་པ་སྤྱན་དྲངས་ ནས་ཐེག་པ་ཆུང་ངུའི་སྡེ་སྣོད་ལྔ་བཅུ་རྩ་གཉིས་དང་། ཨུ་ཌ་པ་ནས་བཞེངས་པའི་ཐུབ་པའི་ བྲིས་སྐུ་སྤྱན་དྲངས་པས་བསྟན་པའི་དབུ་བརྙེས། སའི་བའི་གསི་ཞེས་པའི་གཙུག་ལག་ཁང་ ཐོག་མར་བཞེངས། ཟིན་ཤིང་རྣམས་བཏུལ། དགེ་འདུན་གྱི་སྡེ་ཤིན་ཏུ་འཕེལ། གཞན་ཡང་ ཐང་གི་རིང་ལ་ཐང་ཇང་ཇང་ཞེས་པ་དབྱིག་གཉེན་གྱི་སློབ་མར་གྱུར་ནས་ཐེག་པ་ཆེ་ཆུང་གི་ ཆོས་དཔག་ཏུ་མེད་པ་བསྒྱུར་ཞིང་། རྒྱ་ཡི་ལོ་ཙཱ་བ་ཉིས་བརྒྱ་ཙམ་བྱུང་ཞིང་བསྟན་པ་ཤིན་ ཏུ་འཕེལ་བ་ལས་རིམ་གྱིས་ཉི་ཧོང་སོགས་གླིང་གཞན་དུ་ཡང་དར། ཡང་ཕྱིས་སུ་བོད་ཀྱི་ ཆོས་ལུགས་ཀྱང་ཅི་རིགས་དར་བས། ཧོར་དུས་ས་སྐྱ། ཏཱ་མིང་གིས་ཀརྨ་པ། ཏཱ་ཚིན་གྱིས་རི་ བོ་དགའ་ལྡན་པ་རྣམས་བསྐུར་ཞིང་། གསང་སྔགས་ཁྱབ་བརྡལ་དུ་མ་བྱུང་ཡང་སྐལ་ལྡན་ རྣམས་རིམ་གཉིས་ལ་བརྩོན་པ་བྱུང་། རྒྱ་གར་ཤར་ཕྱོགས་ནས་ཤར་ཕྱོགས་སུ་འགྲོ་བའི་ཡུལ་ཀཾ་པོ་ཛ་ཞེས་པ་སོགས་ཀྱི་ ཡུལ་རྣམས་ལ་ཀོ་ཀི་ཞེས་བྱ་ཞིང་། དེར་ཆོས་རྒྱལ་མྱ་ངན་མེད་ཀྱི་དུས་ཙམ་ནས་དགེ་འདུན་ གྱི་སྡེ་བྱུང་ཞིང་། ཕྱིས་ཇེ་ཆེར་འཕེལ། དབྱིག་གཉེན་མ་བྱོན་གོང་ཉན་ཐོས་ཁོ་ན་དང་། དབྱིག་ གཉེན་གྱི་སློབ་མ་འགའ་ཞིག་གིས་ཐེག་ཆེན་དར་བར་བྱས་ཤིང་། རྒྱལ་པོ་དྷརྨ་པ་ལ་མན་ ཆད་དུ་ཡུལ་དབུས་སུ་དེ་ད ག་ནས་བྱོན་པའི་སློབ་གཉེར་བ་ཤིན་ཏུ་མང་ཞིང་། ལྷག་པར་ སོང་བ་བཞིའི་དུས་སུ། མ་ག་དྷར་ཚོགས་པའི་དགེ་འདུན་ཕྱེད་ཙམ་ཀོ་ཀིའི་ཡུལ་ནས་བྱུང་བ་ གནས་མཆོག་ལུམྦི་ནིའི་འབྱུང་བ་བརྗོད་པ། 24 ལྟ་བུ་གྱུར། མ་གྷ་དྷ་རུ་བཅོམ་པ་ན་མཁས་པ་ཕལ་ཆེར་ཡུལ་དེར་བྱོན་པས་ལྷག་པར་བསྟན་ པ་དར། དེའི་ཚེ་རྒྱལ་པོ་ཤོ་བྷ་ཛ་ཏ་ཞེས་པས་ལྷ་ཁང་མང་དུ་བ ཞེངས། ཆོས་གཞི་བཙུགས། དགེ་སློང་དང་། དགེ་བསྙེན་ཡང་ཤིན་ཏུ་མང་ངོ་།། སིང་ག་ལ་དང་། ནས་གླིང་། ཟང་གླིང་ཞེས་པ་རྣམས་སུ་བསྟན་པ་དར། ལྷག་པར་སིངྒ་ ལར་ཐེག་ཆེན་ཅི་རིགས་བྱུང་ལ། ཕལ་ཆེར་ཉན་ཐོས་ཏེ། ཤྲི་པ་དུ་ཀ་ཞེས་བྱ་བར་སྟོན་པའི་ ཞབས་རྗེས་ཀྱི་དུས་སྟོན་ལ་དགེ་སློང་སྟོང་ཕྲག་བཅུ་ཙམ་ཚོགས་པ་བྱུང་སྟེ་ཕལ་ཆེར་ཉན་ ཐོས་ཀྱི་རིང་ལུགས་འཛིན་པ་སྟེ་དེ་ལྟར་འཛམ་གླིང་གི་ཡུལ་གྲུ་རྣམས་སུ་དམ་པའི་ཆོས་དར་ བར་གྱུར་ཏོ།། དྲུག་པ་ཆོས་རྒྱལ་མྱ་ངན་མེད་ཀྱིས་གནས་མཆོག་དེར་མཛད་ཕྲིན་ཇི་ལྟར་བསྐྱངས་པ་ནི། ཆོས་རྒྱལ་མྱ་ངན་མེད་ཀྱིས་གནས་འདིར་མཛད་ཕྲིན་ཇི་ལྟར་བསྐྱངས་པ་ནི། རྒྱལ་པོ་ འདི་ཉིད་ཀྱིས་རྒྱལ་སྲིད་ཐོག་མར་བྱས། སྐྱེད་ཚལ་ལྔ་བརྒྱ་བྱས་ཤིང་། བུད་མེད་རོལ་མོ་ ཐོགས་པ་སྟོང་གིས་བསྐོར་ཏེ་འདོད་པའི་ཡོན་ཏན་ལ་རྣམ་པར་རྩེ་བ་ན། ཀ་མ་ཨ་ཤོ་ཀ་ཞེས་ གྲགས་ཤིང་། དེ་ནས་ནམ་ཞིག་ཕུ་བོ་རྣམས་དང་མ་མཐུན་པས་ལོ་མང་པོར་འཐབས་ཤིང་ མཐར་ཕུ་བོ་དྲུག བློན་པོ་ལྔ་བརྒྱ་དང་བཅས་པ་བསད། གྲོང་ཁྱེར་མང་པོ་བཅོམ་ནས་ཁ་བ་ ཅན་དང་རི་བོ་འབིགས་བྱེད་བར་ཀུན་ལ་དབང་བསྒྱུར་ཤིན་ཏུ་ཁྲོ་གཏུམ་ཆེ་ཞིང་། དེའི་ཚེ་བྲམ་ ཟེ་ལོག་པར་ལྟ་བ་རྣམས་ཀྱིས་བསྐུལ་ཏེ་སྲོག་གི་མཆོད་སྦྱིན་ལ་བརྩོན་པར་བྱེད། ཁྱད་པར་ གནས་མཆོག་ལུམྦི་ནིའི་འབྱུང་བ་བརྗོད་པ། 25 ཤྲི་ཀུའི་རིགས་ཀྱི་དྲང་སྲོང་བ་ལང་རྣ་བ་ཞེས་པས་མི་ཁྲི་ཕྲག་གཅིག་བསད་པའི་མཆོད་སྦྱིན་ བྱས་ན་རྒྱལ་སྲིད་རྒྱས་པར་འགྱུར་རོ་ཞེས་བསྟན་པ་ལྟར། མཆོད་སྦྱིན་གྱི་ཁང་བུ་བརྩིགས་ཏེ་ གང་གསོད་པར་འོས་པ་ཐམས་ཅད་དེར་གཏོང་ལ། ཁྲི་ཕྲག་གཅིག་མ་ལོངས་བར་དེར་བྱུང་ ཚད་སོད་ཅིག འདི་ན་དཀའ་བཟློག་མ་མཆོད་པའི་དམ་བཅའ་འོས་ཞེས་ཁས་བླངས་ཏེ། དེ་ ལྟར་མི་ལྔ་སྟོང་ཙམ་བསད་པས། དེའི་སྐབས་མིང་འགྱུར་ཏེ་ཙཎྜ་ཨ་ཤོ་ཀ་ཞེས་གྲགས་སོ།། དེ་ནས་དགྲ་བཅོམ་པ་གཅིག་དེར་བྱུང་བ་ཏིལ་མར་གྱི་ནང་དུ་བཙོས་ནས་གསོད་པར་ བརྩམས་པ་ན། ཉིན་མཚན་ཀུན་ཏུ་མེ་འབར་བ་ན་དེའི་ལུས་ལ་ཅུང་ཟད་ཀྱང་མ་གནོད་པས། ཡ་མཚན་སྐྱེས་དེ་རྒྱལ་པོ་ལ་སྦྲན་པས་མཆོད་སྦྱིན་གྱི་ཁང་པར་འོངས་པ་ན། དགྲ་བཅོམ་ པས་རྫུ་འཕྲུལ་བསྟན་པས། རྒྱལ་པོ་ལྷག་པར་དད་པ་སྐྱེས་ཏེ། བྱང་ཆུབ་ཀྱི་ས་བོན་རབ་ ཏུ་སད་པར་གྱུར། ཆོས་བསྟན་པས་རྒྱལ་པོ་སྡིག་པའི་ལས་ལ་འགྱོད་དེ་མཆོད་སྦྱིན་གྱི་ཁང་ བུ་ཡང་བཤིག དགྲ་བཅོམ་པ་གྲགས་པ་ཞེས་བྱ་བ་སྤྱན་དྲངས་ནས། དེས་རྒྱལ་པོ་ལ་ཆོས་ བསྟན་པས། རྒྱལ་པོ་ཤིན་ཏུ་དད་དེ་ཉིན་མཚན་ཀུན་ཏུ་དགེ་བ་ཁོ་ན་ལ་བརྩོན་པས་དུས་ འདའ་སྟེ། དྷརྨ་ཨ་ཤོ་ཀ་ཞེས་གྲགས་ཤིང་། བྱང་ཕྱོགས་ཁ་བ་ཅན་དང་། ཤར་ལྷོ་ནུབ་གསུམ་ རྒྱ་མཚོ་ལ་ཐུག་པ་དང་། གླིང་ཕྲན་ཡང་ལྔ་བཅུ་ཙམ་ལ་དབང་བསྒྱུར་བ་དང་། དགྲ་བཅོམ་ གྲགས་པས་དེ་བཞིན་གཤེགས་པའི་རིང་བསྲེལ་གྱི་སྙིང་པོ་ཅན་གྱི་མཆོད་རྟེན་བཞེངས་ དགོས་པར་བསྐུལ་བས་སངས་རྒྱས་ཀྱི་རིང་བསྲེལ་དགོས་པ་བྱུང་ནས། རྒྱལ་པོ་མ་སྐྱེས་ དགྲ་ཡི་གདུང་སྐལ་རྣམས་རྒྱལ་པོའི་ཁབ་ཀྱི་མཆོད་རྟེན་ཆེན་པོའི་ས་འོག་ཏུ་གཏེར་དུ་སྦས་ གནས་མཆོག་ལུམྦི་ནིའི་འབྱུང་བ་བརྗོད་པ། 26 ནས་ཡོད་པ་འདོན་པའི་ཕྱིར། རྒྱལ་པོ་དང་དགྲ་བཅོམ་གྲགས་པ་སྐྱེ་བོའི་ཚོགས་དང་བཅས་ ཏེ་དེར་བྱོན་ནས་ས་བྲུས་པ་ན་མི་འགྲེང་གསུམ་ཙམ་སོང་བའི་འོག་ཏུ། ལྕགས་ཀྱི་འཁོར་ལོ་ མེ་འབར་བ་དྲག་ཏུ་འཁོར་བས་ལེན་པའི་གནས་མ་རྙེད་པའི་ཚེ། ཡུལ་གྱི་རྒན་མོ་ཞིག་གིས་ ཐབས་བསྟན་ཏེ། ས་དེ་ཉིད་ནས་དཔག་ཚད་གསུམ་ཙམ་སོང་བའི་ནུབ་ཕྱོགས་སུ་སོང་བའི་ རི་དྲུང་ཞིག་ན་ཆུ་འབབ་པ་ཞིག་ཡོད་པ་ཁ་བསྒྱུར་བས་འཁོར་ལོ་བསྐོར་བ་ཆད་ཅིང་མེ་ཞིའོ།། སླར་ཡང་ས་བྲུས་པ་ན། ཟངས་ཀྱི་གླེགས་བུ་ལ་འདི་ནི་དེ་བཞིན་གཤེགས་པའི་རིང་ བསྲེལ་མ་ག་དྷ་ཡི་བྲེ་བོ་ཆེན་པོ་གཅིག་ཡོད་དོ་ཞེས་པའི་ཁ་བྱང་བཅས། སྔོན་མ་ག་དྷ་ཡི་བྲེ་ བོ་ཆེ་གང་ཡིན་ཀྱང་འཕེལ་ནས། ཁལ་དྲུག་གི་ཚད་ཙམ་དུ་ཡོད་པ་ལས། བྲེ་ཆེ་གང་ཙམ་བླང་ གཞན་སྔར་བཞིན་བཞུགས་སུ་གསོལ་ནས། ལུ་མྦི་ནི་ལ་སོགས་པ་གནས་ཆེན་པོ་བརྒྱད་དུ་ ཐུབ་པའི་རིང་བསྲེལ་སྙིང་པོ་ཅན་གྱི་མཆོད་རྟེན་བརྩིགས། མཆོད་རྟེན་རེ་རེ་ལ་མར་མེ་དང་། བདུག་སྤོས་དང་། མེ་ཏོག་གི་ཕྲེང་བ་སྟོང་སྟོང་གིས་ཉིན་བཞིན་མཆོད་པ་བྱེད་ཅིང་། དགེ་བའི་ རྩ་བ་འདི་ལ་བརྟེན་ནས་སངས་རྒྱས་ཀྱི་གོ་འཕང་ཐོབ་པའི་སྨོན་ལམ་བཏབ། དེའི་ཚེ་སྐྱེ་བོ་ མང་པོ་ཞིག་རྒྱལ་པོའི་རྩོམ་པ་འདི་ནི་བྱ་བ་མང་ཡང་འབྲས་བུ་ཆུང་བ་སྟེ། རེ་ཞིག་བླ་ན་མེད་ པའི་བྱང་ཆུབ་ཡང་མེད་ན་རྒྱལ་པོའི་སྨོན་ལམ་འདི་འགྲུབ་པར་འགྱུར་རེ་སྐན་ཟེར་བ་གལ་ཏེ་ བདག་གི་སྨོན་ལམ་འདི་འགྲུབ་ན་ས་ཆེན་པོ་འདི་ཡང་གཡོ་བར་གྱུར་ཅིག ནམ་མཁའ་ལས་ ཀྱང་མེ་ཏོག་གི་ཆར་འབེབས་པ ར་གྱུར་ཅིག ཅེས་བརྗོད་མ་ཐག་ཏུ་ས་ཡང་གཡོས་ཤིང་། མེ་ ཏོག་གི་ཆར་བབས་ལ་སྐྱེ་བོ་རྣམས་ཀྱང་དད་པས་སྨོན་ལམ་འདེབས་པར་བྱེད་དོ།། གནས་མཆོག་ལུམྦི་ནིའི་འབྱུང་བ་བརྗོད་པ། 27 བདུན་པ་སྐུ་ཡི་ལོ་རྒྱུས་ནི། བྲིས་སྐུའི་ཐོག་མ་ནི། སྟོན་པ་ཞལ་བཞུགས་པའི་སྐབས། མ་ག་དྷཱ་ཡི་རྒྱལ་པོ་གཟུགས་ ཅན་སྙིང་པོ་དང་། སྒྲ་སྒྲོག་གི་རྒྱལ་པོ་ཨུ་དྲ་ཡ་ན་གཉིས་མ་མཐོང་བའི་མཛའ་བོར་གྱུར་ཏེ་ སྐྱེས་ཀྱིས་འགྲུལ་པ་ལས། སྒྲ་སྒྲོགས་ནས་རིན་ཐང་མེད་པའི་ནོར་བུའི་ཁྲབ་བསྐུར་བའི་སྐྱེས་ ལན་དུ། གཟུགས་ཅན་སྙིང་པོས་སྟོན་པའི་སྐུ་རས་ལ་བྲིས་ཏེ་བསྐུར་བར་བརྩམས་པ་ན། སྟོན་པའི་གཟི་བྱིན་མ་བཟོད་པས་བཟོ་བོས་བྲི་བར་མ་ནུས་པ་ལ། ཁྲུས་རྫིང་གི་འགྲམ་དུ་ སྟོན་པ་བཞུགས་ཏེ་ཆུ་ནང་དུ་ཤར་བ་བཞིན་རས་ལ་བྲིས་ཏེ་བསྐུར་བས་ཨུ་དྲ་ཡ་ནས་བདེན་ པ་མཐོང་བ་འདི་ལ་ཐུབ་པ་ཆུ་ལོན་མར་གྲགས་པ་དང་། ཡང་སིངྒ་ལའི་རྒྱལ་པོའི་སྲས་མོ་ མུ་ཏིག་འཁྲི་ཤིང་གིས་ཡུལ་དབུས་ཀྱི་ཚོང་པ་ལས་སངས་རྒྱས་ཀྱི་གཏམ་ཐོས་པས་དད་དེ་ ཕྲིན་ཡིག་བསྐུར་བ་ལ། སྟོན་པས་རས་ཀྱི་ངོས་ལ་འོད་ཟེར་བཀྱེ་བ་བཞིན་རི་མོ་བས་བྲིས། བཀའ་ཡི་ཚིགས་བཅད་བཅས་བསྐུར་བས་བུ་མོས་བདེན་པ་མཐོང་བ། འདི་ལ་ཐུབ་པ་འོད་ ཟེར་མར་གྲགས་ཤིང་། དེ་བཞིན་འབུར་སྐུ་ཡང་། ཁྱིམ་བདག་དད་སྦྱིན་གྱིས་གདུགས་ཚོད་ ལ་དགེ་འདུན་རྣམས་སྤྱན་དྲངས་པ་ན་སྟོན་པ་མ་གཤེགས་པའི་ཚེ་གྲལ་གྱི་ཐོག་མ་མི་བརྗིད་ པར་མཐོང་ནས་སྟོན་པས་གནང་ན་སྐུ་བགྱིད་དེ་བཞུགས་པར་གསོལ་ཞེས་མགོན་མེད་ཟས་ སྦྱིན་གྱིས་ཞུས་ངོར་བཀས་གནང་སྟེ་རིན་པོ་ཆེ་ལས་བྱས་པའི་སྐུ་གཟུགས་མང་དུ་བྱུང་བ་ དང་། བཅོམ་ལྡན་འདས་ལྷ་ཡུལ་དུ་གཤེགས་ཤུལ་གསལ་ལྡན་གྱི་རྒྱལ་པས་མཆོད་ཡུལ་དུ་ ཙནྡན་གྱི་སྐུ་འདྲ་བཞེངས། གནས་མཆོག་ལུམྦི་ནིའི་འབྱུང་བ་བརྗོད་པ། 28 སླར་སྟོན་པ་ལྷ་ལས་བབས་པ་ན་སྐུ་དེས་གོམ་པ་དྲུག་ཅུ་བསུས། རྒྱ་ནག་གི་ཡུལ་དགེ་ བའི་ཕྱིར་བཞུད་ཅེས་བཅོམ་ལྡན་འདས་ཀྱིས་བསྐུལ་ནས་ནམ་མཁའ་ལ་གཤེགས་ཏེ། ཙནྡན་ གྱི་ཇོ་བོ་ཞེས་གྲགས་པ་བྱུང་། དེ་བཞིན་ལྷ་ཡི་དབང་པོས་ལྷ་དང་མི་ཡི་ནོར་བུ་རིགས་ལྔ་དང་། འཆིང་བུ་བརྒྱ་རྩ་གཅིག་སྟེ་ནོར་བུ་དུ་མ་ལས་སྟོན་པའི་སྐུ་བཞེངས་པར་བརྩམས་ཏེ། དགུང་ ལོ་བརྒྱ་དང་བཅུ་གཉིས་ཀྱི་སྐུ་ཚད་སྔོན་གྱི་མ་མའི་ངག་བཞིན་དང་། ཉེར་ལྔ་པ་ཐུན་མོང་སྣང་ བའི་སྐུ་ཚད་དངོས་དང་མཚུངས་པ་བི་ཤྭ་ཀརྨས་བཞེངས་པ། ཕྱི་མ་བརྒྱ་བྱིན་གྱིས་ལྷ་ཡུལ་དུ་ སྤྱན་དྲངས། གཞན་གཉིས་ཨོ་རྒྱན་ཀླུ་ཡུལ། རྡོ་རྗེ་གདན་རྣམས་སུ་ཡུན་རིང་བཞུགས་ཤིང་། རྒྱལ་པོ་དེ་བ་པཱ་ལའི་དུས། བཅུ་གཉིས་པ་རྒྱ་ནག་དང་། བརྒྱད་པ་བལ་པོར་གདན་དྲངས་ནས་ རིམ་གྱིས་བོད་དུ་བྱོན་པ་དང་། ཡང་སྟོན་པ་གཤེགས་ནས་ལོ་བརྒྱད་ཅུར་ཉེ་བ་ན། བྲམ་ཟེ་སྤུན་ གསུམ་བྱུང་བའི་ཆེ་བས་ཝ་ར་ཎ་སིར་རིན་ཆེན་རིགས་ཀྱི་རྡོ་ལས་བྱས་པའི་སྐུ་གཟུགས་དང་ལྷ་ ཁང་། ཆུང་བས་རྡོ་རྗེ་གདན་དུ་ཕྱི་དབྱིབས་མཆོད་རྟེན་ལ་ནང་གནྡྷོ་ལ་ཡི་རྣམ་པའི་ཁང་བཟང་ དུ་ཙནྡན་གོ་ཤཱིརྵ་དང་རིན་པོ་ཆེའི་ཕྱེ་མ་བསྲེས་པ་ལས་སྟོན་པ་དགུང་ལོ་སོ་ལྔ་པའི་ཚད། རིན་ པོ་ཆེ་མརྐ་ཏ་ཡི་སྤྱན་འབྲས་ཅན་མཚན་དཔེའི་བརྒྱན་པ་བཞེངས། ལྗགས་ཀྱིས་གདོང་ཁེབ་པ་ དང་། ན་བཟའ་སྐུ་ལ་སོར་བཞི་མ་རེག་པ། འོད་འདོམ་གང་། སྤྱོད་ལམ་རྣམ་པ་གསུམ་འདི་ ལ་མེད་ཅིང་། དབུ་སྐྲ་སྔོ་བ་དང་། མཛོད་སྤུ་མི་གསལ་བ་སོགས་ཁྱད་པར་བརྒྱད་མ་གཏོགས་ སྟོན་པ་དངོས་དང་མཚུངས་པར་གྲགས་པ་རྟེན་མ་ཧཱ་བོ་དྷི་རྣམས་བྱུང་ཞིང་། དེ་རྣམས་ལ་བརྟེན་ ནས་ཡུལ་གྲུ་སོ་སོར་ཁྱད་ཆོས་མ་འདྲ་བའི་སྐུ་རྟེན་གྱི་རིགས་རིམ་པར་དར། གནས་མཆོག་ལུམྦི་ནིའི་འབྱུང་བ་བརྗོད་པ། 29 བརྒྱད་པ་སྐུ་ལ་མཆོད་པ་ཕུལ་བའི་ཕན་ཡོན་ནི། དེ་ལྟ་བུའི་སྐུ་གཟུགས་གསར་དུ་བཞེངས་པ་དང་། མཆོད་པ་ཕུལ་བ། བསྐོར་བ་བྱས་ པ་སོགས་ལ་ཕན་ཡོན་དཔག་ཏུ་མེད་པ་དང་ལྡན་ཏེ། རྫོགས་པའི་སངས་རྒྱས་ཉིད་ཀྱིས་དེ་ བཞིན་གཤེགས་པའི་སྐུ་གཟུགས་བཞེངས་པའི་ཕན་ཡོན་ཡང་དག་པར་བརྗོད་པ་ཞེས་བྱ་ བའི་མདོ་ལས། དགེ་སློང་དེ་བཞིན་གཤེགས་པའི་གཟུགས་བརྙན་བྱེད་པའི་ཕན་ཡོན་ནི་ལྔ་ སྟེ། ལྔ་གང་ཞེ་ན། གཞལ་མེད་ཁང་ཆེན་པོར་གནས་པ་དང་། སྤྲོ་བ་མང་བ་དང་། ཚེ་རིང་ བ་དང་། གྲགས་པ་དང་ལྡན་པ་དང་། བདེ་བ་མང་བ་སྟེ། འདི་ནི་དེ་བཞིན་གཤེགས་པའི་ གཟུགས་བརྙན་བྱེད་པའི་ཕན་ཡོན་དང་པོའོ།། གཞན་ཡང་། ཕྱུག་པོ་དང་། ནོར་མང་བ་དང་། ལོངས་སྤྱོད་ཆེ་བ་དང་། ནོར་དང་། འབྲུ་ དང་། དབྱིག་དང་། གསེར་དང་། དངུལ་དང་། མཛོ་དང་། རྟ་དང་། གླང་པོ་ཆེ་དང་། ལས་བྱེད་ པ་དང་། མཛའ་བཤེས་དང་། གཉེན་དང་། སྣག་གི་གཉེན་མཚམས་མང་པོར་འགྱུར་ཏེ། འདི་ ནི་དེ་བཞིན་གཤེགས་པའི་གཟུགས་བརྙན་བྱེད་པའི་ཕན་ཡོན་གཉིས་པའོ།། དགེ་སློང་དག་གཞན་ཡང་། གཟུགས་བཟང་བ་དང་། བལྟ་ན་སྡུག་པ་དང་། མཛེས་པ་ དང་། མདོག་གསེར་ལྟར་བཟང་བ་དང་། མགོ་གདུགས་ལྟར་ཟླུམ་པ་དང་། ཡན་ལག་དང་ ཉིང་ལག་ཐམས་ཅད་དང་ལྡན་པ་དང་། རྒྱན་ཐམས་ཅད་ཀྱིས་བརྒྱན་པར་འགྱུར་ཏེ། འདི་དག་ ནི་དེ་བཞིན་གཤེགས་པའི་གཟུགས་བརྙན་བྱེད་པའི་ཕན་ཡོན་གསུམ་པའོ།། གནས་མཆོག་ལུམྦི་ནིའི་འབྱུང་བ་བརྗོད་པ། 30 གཞན་ཡང་། འཁོར་ལོའི་བསྒྱུར་བའི་རྒྱལ་པོ་འཁོར་བཟང་པོ་རིན་པོ་ཆེ་སྣ་བདུན་དང་ ལྡན་པ་བུ་སྟོང་གིས་བསྐོར་བར་འགྱུར་ཏེ། དེ་དག་ཐམས་ཅད་ཀྱང་དེ་ལ་གུས་པར་ཉན་པ་ དང་། བཀའ་ཉན་པར་བྱེད་དེ། འདི་ནི་དེ་བཞིན་གཤེགས་པའི་གཟུགས་བརྙན་བྱེད་པའི་ཕན་ ཡོན་བཞི་པ་ཡིན་ནོ།། གཞན་ཡང་། དེ་ལུས་དང་བྲལ་ནས་བདེ་འགྲོ་མཐོ་རིས་ཀྱི་འཇིག་རྟེན་ལྷ་དང་མི་རྣམས་ ཀྱི་ནང་དུ་སྐྱེ་བར་འགྱུར་ཏེ། དེར་སྐྱེས་ནས་ཀྱང་། ལྷ་ཡི་སྟོབས་དང་། ལྷ་ཡི་བདེ་བ་དང་། ལྷ་ ཡི་དབང་ཕྱུག་ལ་དབང་བྱེད་པ་དེ། འདི་ནི་དེ་བཞིན་གཤེགས་པའི་གཟུགས་བརྙན་བྱས་པའི་ ཕན་ཡོན་ལྔ་པ་ཡིན་ནོ། ། ཞེས་བསྟན་པར་མཛད་པ་དང་། དེ་བཞིན་མཆོད་པ་ཕུལ་བའི་ཕན་ ཡོན་ཀྱང་། གསལ་རྒྱལ་གྱི་ཚིགས་སུ་བཅད་པ་ཞེས་པའི་མདོ་ལས། སུ་དག་ལ་ལ་མཆོད་རྟེན་སྐུ་གཟུགས་ལ།། དད་པའི་སེམས་ཀྱིས་བླ་རེ་འབུལ་བྱེད་པ།། དེ་དག་ས་སྟེང་རྒྱ་མཚོའི་མཐའ་ཀླས་པ།། མ་ལུས་གནོད་མེད་རྒྱལ་གཅིག་དབང་བྱེད་འགྱུར།། ཞེས་དང་། མི་རྣམས་སུ་དག་སྐུ་གདུང་སྙིང་པོ་ཅན།། དྲི་མེད་བསོད་ནམས་འབྱུང་གནས་གྱུར་པ་ལ།། གནས་མཆོག་ལུམྦི་ནིའི་འབྱུང་བ་བརྗོད་པ། 31 བ་དན་མཛེས་པ་སྣ་ཚོགས་འདོགས་པ་དག། མཐུ་དང་ལྡན་ཞིང་སྲིད་གསུམ་མཆོད་གནས་འགྱུར།། ཞེས་དང་། སུ་དག་དཀོན་མཆོག་གསུམ་ལ་མེ་ཏོག་དང་།། འབྲས་བུ་གསར་དུ་བྱུང་བ་འབུལ་བྱེད་པ།། དེ་དག་འགྲོ་བ་རྣམས་སུ་འཁོར་བ་ན།། རོ་མཆོག་ཀུན་ཐོབ་མི་བརྫི་སྟོབས་དང་ལྡན།། ཞེས་དང་། སངས་རྒྱས་མཆོད་རྟེན་དག་ལ་དྲི་ཞིམ་ཕུལ།། བདུག་སྤོས་རྒྱ་ཆེན་མང་པོ་ལྡན་སྦྱར་དང་།། ཨ་ག་རུ་ཡི་གདུག་སྤོས་ཕུལ་བ་ཡི།། དྲི་ཡིས་ལུས་ཀུན་སྤོས་ངད་ལྡན་པར་འགྱུར།། ཞེས་དང་། དཔེ་མེད་མཆོད་རྟེན་མར་མེ་ཕུལ་བ་ཡིས།། ཨུད་པལ་སྔོན་པོ་ཁ་བྱེ་འདྲ་བའི་མིག། གནས་མཆོག་ལུམྦི་ནིའི་འབྱུང་བ་བརྗོད་པ། 32 གསལ་ཞིང་སྡུག་ལ་མིག་གི་དཀྱུས་རིང་མཛེས།། དྲི་མ་མེད་པའི་ལྷ་ཡི་མིག་དང་ལྡན།། ཞེས་དང་། སུ་དག་རྒྱལ་བའི་གདུང་ལྡན་བསྟོད་བྱེད་པ།། དེ་དག་གླིང་བུའི་སྒྲ་དང་གླུ་སྙན་དང་།། སྒྲ་སྙན་ཡིད་དུ་འོང་བ་ཐོབ་པ་དང་།། སོ་སོ་ཡང་དག་རིག་པ་ཐོབ་པར་འགྱུར།། ཞེས་དང་། བསྐོར་བ་དང་ཕྱག་འཚལ་བའི་ཕན་ཡོན་ཀྱང་། མདོ་དེ་ཉིད་ལས། མི་རྣམས་གང་དག་སངས་རྒྱས་མཆོད་རྟེན་ནམ།། སྐུ་གཟུགས་དག་ལ་མགོས་བཏུད་གུས་ཕྱག་འཚལ།། དེ་དག་ལྷ་རྣམས་དང་ནི་མི་རྣམས་ཀྱིས།། ཆེར་ཡང་ཆེ་བར་བཀུར་བའི་གནས་སུ་འགྱུར།། ཞེས་དང་། སུ་ཞིག་དད་པས་ཐུབ་པའི་མཆོད་རྟེན་ནམ།། སྐུ་གཟུགས་དག་ལ་བསྐོར་བ་བྱེད་པ་དེ།། གནས་མཆོག་ལུམྦི་ནིའི་འབྱུང་བ་བརྗོད་པ། 33 ཕྱི་མའི་ཚེས་ལ་དགྲ་ཆེན་རྣམས་ཀྱི་བཏུད།། བཟང་པོའི་སྣོད་གྱུར་ཡོན་ཏན་རྣམས་དང་ལྡན།། ཞེས་དང་། མཆོད་རྟེན་བསྐོར་བའི་ཚིགས་སུ་བཅད་པ་ཞེས་བྱ་བའི་མདོ་ལས་ཀྱང་། མཆོད་རྟེན་བསྐོར་བ་བྱེས་པས་ནི།། མངོན་ཤེས་དྲུག་ལྡན་ཟག་པ་མེད།། ཉོན་མོངས་ཐམས་ཅད་སྤངས་པ་ཡི།། དགྲ་བཅོམ་རྫུ་འཕྲུལ་ཆེན་པོ་འགྱུར།། ཞེས་དང་། མཆོད་རྟེན་བསྐོར་བ་བྱས་པ་ཡིན།། འདོད་ཆགས་ཞེ་སྡང་སྤངས་པ་དང་།། འཁོར་རྣམས་ཐམས་ཅད་སྤངས་ནས་ནི།། རང་རྒྱལ་བྱང་ཆུབ་ཐོབ་པར་འགྱུར།། ཞེས་དང་། མཆོད་རྟེན་བསྐོར་བ་བྱས་པས་ནི།། འཇིག་རྟེན་དག་ཏུ་དེ་བཞིན་གཤེགས།། གནས་མཆོག་ལུམྦི་ནིའི་འབྱུང་བ་བརྗོད་པ། 34 མཚན་རྣམས་ཀྱིས་ནི་བརྒྱན་པ་དང་།། གསེར་གྱི་སྐུ་མདོག་ཐོབ་པར་འགྱུར།། ཞེས་སོགས། ཕན་ཡོན་བསམ་གྱིས་མི་ཁྱབ་དང་ལྡན་པར་གསུངས་སོ།། རེ་ཞིག་སྐབས་ཀྱི་དོན་བརྒྱད་དེ་ཙམ་མོ།། འཇིག་རྟེན་སྒྲོན་མེ་བལྟམས་པའི་གནས།། གང་གི་ཆེ་བ་བརྗོད་པའི་དགེས།། འགྲོ་ཀུན་ཚིམ་མའི་གོ་བར་ནས།། གོས་དང་བཅས་ཏེ་སྐྱེས་གྱུར་ཅིག། གནས་མཆོག་རྡོ་རྗེའི་གདན་སོགས་ཀྱི་ གནས་བཤད་བཀའ་སློབ། དེ་རིང་གི་སྐབས་སུ་བདག་ཅག་གི་སྟོན་པ་སངས་རྒྱས་པའི་གནས་རྒྱ་གར་རྡོ་རྗེ་གདན་ གྱི་ལོ་རྒྱུས་དང་ཆེ་བའི་ཡོན་ཏན་དེ་ཚོ་མདོར་བསྡུས་བྱེད་ནས་ཞུ་རྒྱུ་ཡིན། སྤྱིར་བདག་ཅག་གི་ སྟོན་པ་མངོན་པར་རྫོགས་པར་སངས་རྒྱས་པའི་ཚུལ་དེ་ཐེག་པ་སོ་སོའི་དགོངས་པ་བཞེད་ ཚུལ་ཏོག་ཙམ་ཁྱད་པར་ཡོད་རེད། རྒྱུ་མཚན་གང་ཡིན་ཟེར་ན། སྤྱིར་བཏང་གི་སྐྱེ་བོ་ཆེན་པོ་ ཐམས་ཅད་ཀྱི་དག་པའི་སྣང་བ་དང་དེ་བཞིན་དུ་རིགས་པས་བརྟག་ཅིང་དཔྱད་པའི་སྐབས་ སུ་གོ་བའི་དབང་དུ་བྱས་ན་ཏོག་ཙམ་ཁྱད་པར་འབྱུང་གི་ཡོད་རེད་དེ། གདུལ་བྱ་ཐུན་མོང་གི་ མཐུན་སྣང་གི་དབང་དུ་བྱས་ན་དང་པོ་རྫོགས་པའི་སངས་རྒྱས་བཅོམ་ལྡན་འདས་ལུམྦི་ནིའི་ ཚལ་དུ་སྐུ་འཁྲུངས། དེའི་སྐབས་སུ་མངོན་པར་རྫོགས་པར་སངས་རྒྱས་མེད་པ་དང་། ཕྱིས་ སུ་རྒྱ་གར་རྡོ་རྗེ་གདན་དུ་བྱང་ཆུབ་ལྗོན་ཤིང་གི་དྲུང་དུ་བཞུགས་ནས་ཏིང་ངེ་འཛིན་ལ་མཉམ་ པར་བཞག་སྟེ་སྲོད་ལ་བདུད་བརྟུལ། དགུང་ལ་མཉམ་པར་བཞག །ཐོ་རངས་ལ་མངོན་པར་ རྫོགས་པར་སངས་རྒྱས་པ་རེད། དེའི་ཕྱིར་ན་རྒྱ་གར་རྡོ་རྗེ་གདན་དེ་ང་རང་ཚོ་ནང་པ་སངས་ རྒྱས་པའི་ཆོས་ལུགས་འཛིན་པ་ཡོངས་སུ་རྫོགས་པས་ཐུན་མོང་མ་ཡིན་པའི་གནས་ཁྱད་ པར་ཅན་ལ་ངོས་འཛིན་གནང་དགོས་པ་དེ་འདྲ་བྱུང་བ་རེད། དེ་ལ་ཡང་ཞག་པོ་ཁ་ཤས་རྗེས་ གནས་མཆོག་རྡོ་རྗེའི་གདན་སོགས་ཀྱི་གནས་བཤད་བཀའ་སློབ། 36 ལ་ཁྱེད་རྣམ་པ་རྡོ་རྗེ་གདན་དུ་ཕེབས་ནས་གནས་བསྐོར། གསོལ་བ་བཏབ། སྨོན་ལམ་རྒྱབ། དེ་འདྲ་བའི་གོ་སྐབས་བཟང་པོ་ཐོབ་རྒྱུ་ཡིན་པ་གཅིག་དང་། དེའི་སྐབས་སུ་བཀའ་བརྒྱུད་ སྨོན་ལམ་ཚོགས་ཀྱི་ཡོད་པས་ཚོགས་བཞུགས་གནང་ནས་གསོལ་བ་སྨོན་ལམ་བཏབ། འདོན་པ་འདོན་བྱས་ན་འཇིག་རྟེན་གྱི་ཁམས་བདེ་སྐྱིད་དང་ལྡན་པ། བདེ་སྐྱིད་ཙམ་མ་ཡིན་ པར་མཐར་ཐུག་གི་འབྲས་བུ་ཆེན་པོ་དེ་ཡང་དམ་པའི་ཆོས་ལ་བརྟེན་ནས་ཐོབ་ཀྱི་ཡོད་པས་ སྨོན་ལམ་གནང་བའི་དུས་སྐབས་དེ་ཡིན་པའི་ཕྱིར་ན། ད་ལྟ་རྒྱ་གར་རྡོ་རྗེ་གདན་གྱི་ལོ་རྒྱུས་ མདོར་བསྡུས་ཙམ་ཞུ་རྒྱུ་དེ་གལ་ཆེན་པོ་རེད་འདུག སྤྱིར་ནང་པ་སངས་རྒྱས་པ་མ་ཡིན་པའི་ཆོས་ལུགས་གཞན་དག་གིས་བཤད་ན་གདུལ་ བྱ་དེ་ཚོ་ལམ་ལོག་པ་ལ་མི་འགྲོའི་ཕྱིར་དང་། སྤྱོད་པ་ངན་པ་མི་བྱེད་པའི་ཕྱིར་དུ་ལྷ་ཞིག་གིས་ གཟིགས་ནས་དེ་ཐུགས་མཉེས་ན་ཡར་ཐར་པའི་གནས་སུ་སྐྱེལ་འགྲོ་རྒྱུ་ཡིན་པ་དང་། དེ་ ཐུགས་མ་མཉེས་ན་ངན་སོང་གི་གནས་སུ་ལྷུང་འགྲོ་རྒྱུ་ཡིན་པ། དེ་ལྟ་བུའི་ལྟ་བའི་གཞི་ཞིག་ གསུངས་ཀྱི་ཡོད། ང་རང་ཚོ་སྟོན་པ་རྫོགས་པའི་སངས་རྒྱས་བཅོམ་ལྡན་འདས་ཀྱི་དགོངས་ པ་ལ། རྫོགས་པའི་སངས་རྒྱས་བཅོམ་ལྡན་འདས་རང་ཉིད་ཀྱང་བྱང་ཆུབ་སྙིང་པོའི་ཤིང་དྲུང་ དུ་མཉམ་པར་བཞག་ནས་མངོན་པར་རྫོགས་པར་སངས་རྒྱས་པ་ཡིན་པའི་ཕྱིར་ན། ང་རང་ ཚོ་ཡང་དེ་ལྟར་དུ་དམ་པའི་ཆོས་ཉམས་སུ་བླངས་ན་མ་འོངས་པ་ལ་མཐར་ཐུག་གི་འབྲས་ བུ་དེ་དངོས་སུ་ཐོབ་རྒྱུ་ཡོད་པའི་མཚོན་བྱེད་དུ་བདག་ཅག་གི་སྟོན་པ་བྱང་ཆུབ་སྙིང་པོའི་ཤིང་ དྲུང་དུ་བཞུགས་ནས་མངོན་པར་རྫོགས་པར་སངས་རྒྱས་པའི་ཚུལ་བསྟན་གནང་བ་རེད། གནས་མཆོག་རྡོ་རྗེའི་གདན་སོགས་ཀྱི་གནས་བཤད་བཀའ་སློབ། 37 དེས་ན་རྒྱ་གར་རྡོ་རྗེ་གདན་དུ་ཕེབས་ནས་སྨོན་ལམ་རྒྱབ། གསོལ་བ་བཏབ་ན་ བདག་ཅག་གི་སྟོན་པ་རྫོགས་པའི་སངས་རྒྱས་བཅོམ་ལྡན་འདས་ཀྱི་བྱིན་རླབས་འཇུག་ གི་རེད། བྱིན་རླབས་དེ་ཡང་ཁ་སང་ཞུས་པ་བཞིན་རྒྱ་གར་རྡོ་རྗེ་གདན་དུ་ཕེབས། དཀའ་ བ་སྤྱད། སྨོན་ལམ་རྒྱབ། གསོལ་བ་བཏབ་པ་ལ་བརྟེན་ནས་ཁྱེད་རང་ཚོའི་ཐུགས་ལ་སྔོན་ གྱི་དུས་སུ་བདག་ཅག་གི་སྟོན་པ་རྫོགས་པའི་སངས་རྒྱས་བཅོམ་ལྡན་འདས་ས་ཆ་དེའི་ སྟེང་དུ་ཕེབས་པ་རེད། བྱང་ཆུབ་སྙིང་པོའི་ལྗོན་ཤིང་དེའི་དྲུང་དུ་བཞུགས་པ་རེད། བྱང་ ཆུབ་ལྗོན་ཤིང་དེའི་འགྲམ་ལ་བཞུགས་ནས་འབྲས་བུ་ག་རེ་ཐོབ་པ་རེད་ཟེར་ན། མངོན་ པར་རྫོགས་པར་སངས་རྒྱས་པ་རེད་བསམ་ནས་རྫོགས་པའི་སངས་རྒྱས་བཅོམ་ལྡན་ འདས་ཀྱི་ཡོན་ཏན་རྗེས་སུ་དྲན་ཐུབ་པ། ང་རང་ཚོ་ཡང་སྟོན་པ་རྫོགས་པའི་སངས་རྒྱས་ བཅོམ་ལྡན་འདས་ཀྱི་རྗེས་སུ་བཞུགས་པའི་གང་ཟག་གཅིག་ཡིན་པས། དེ་ལ་སྟོན་པ་ རྫོགས་པའི་སངས་རྒྱས་བཅོམ་ལྡན་འདས་ཀྱིས་ལམ་ཇི་ལྟར་བསྟན་པ་བཞིན་དུ། ང་ རང་ཚོས་ཉམས་སུ་བླངས་ན་མཐར་ཐུག་གི་འབྲས་བུ་དེ་སྟོན་པ་རྫོགས་པའི་སངས་རྒྱས་ བཅོམ་ལྡན་འདས་ནང་བཞིན་ཐོབ་རྒྱུ་ཡོད་པ་དེ་དྲན་ནས། དམ་པའི་ཆོས་ལ་བསྐུལ་མ་ གནང་དགོས་པ་དང་། དེ་བཞིན་གོང་དུ་ཞུས་པ་བཞིན་རྫོགས་པའི་སངས་རྒྱས་བཅོམ་ ལྡན་འདས་ཀྱི་ཡོན་ཏན་རྗེས་སུ་དྲན་པ་ལ་བརྟེན་ནས་དམ་པའི་ཆོས་རྗེས་སུ་དྲན་ཐུབ་པ་ གནང་ན། དེ་འདྲ་བའི་བྱིན་རླབས་འཇུག་ཡོང་གི་ཡོད་པ་རེད། གནས་མཆོག་རྡོ་རྗེའི་གདན་སོགས་ཀྱི་གནས་བཤད་བཀའ་སློབ། 38 དེ་ཡང་སྟོན་པ་རྫོགས་པའི་སངས་རྒྱས་བཅོམ་ལྡན་འདས་ཀྱི་རྗེས་སུ་བཞུགས་ནས་མ་ འོངས་པའི་དམིགས་ཡུལ་དེ་རྫོགས་པའི་སངས་རྒྱས་བཅོམ་ལྡན་འདས་ཀྱི་གོ་འཕང་ཐོབ་པར་ བཟུང་ནས་དམ་པའི་ཆོས་ཉམས་སུ་བླངས་ན། འབྲས་བུ་དེ་ཐོབ་ཐུབ་ཀྱི་རེད་པས་ཟེར་ན། དེ་ ངེས་པར་དུ་ཐོབ་ཐུབ་ཀྱི་ཡོད་རེད། སྟོན་པ་རྫོགས་པའི་སངས་རྒྱས་ལའང་འབྲས་བུ་དེ་ཐོབ་ ཐུབ་པའི་རྒྱུ་མཚན་ག་རེ་རེད་ཟེར་ན། བདེ་བར་གཤེགས་པའི་སྙིང་པོས་སེམས་ཅན་ཐམས་ ཅད་ལ་དམིགས་པའི་བརྩེ་བ་སྙིང་རྗེ་དང་ཤེས་རབ་དེ་ཁོང་གི་ཐུགས་རྒྱུད་ལ་བཞུགས་ཡོད་པ་ ལ་བརྟེན་ནས་མངོན་པར་རྫོགས་པར་སངས་རྒྱས་པ་རེད། དེ་ལྟ་བུའི་བདེ་བར་གཤེགས་པའི་ སྙིང་པོ་དེ་སུ་ལ་ཡོད་རེད་ཟེར་ན། ང་རང་ཚོ་སེམས་ཅན་ཐམས་ཅད་ལ་ཡོད་པ། སེམས་ཅན་ ཐམས་ཅད་ལ་ཡོད་པ་དེའང་། དཔེར་ན། སྐྱེས་པའི་ལུས་རྟེན་ལ་ཡིན་ན་ཡང་བདེ་བར་གཤེགས་ པའི་སྙིང་པོ་བཞུགས་ཡོད་པ། བུད་མེད་ཀྱི་ལུས་རྟེན་ལ་ཡིན་ན་ཡང་བདེ་བར་གཤེགས་པའི་ སྙིང་པོ་བཞུགས་ཡོད་པ། མི་རིགས་གང་འདྲ་ཞིག་ཡིན་ནའང་བདེ་བར་གཤེགས་པའི་སྙིང་པོ་ བཞུགས་ཡོད་པ་ཡིན་དུས། སྟོན་པ་རྫོགས་པའི་སངས་རྒྱས་བཅོམ་ལྡན་འདས་ཀྱི་མཛད་པ་དེ་ རྗེས་སུ་དྲན་ནས་རྗེས་སུ་བཞུགས་ན། མཐར་ཐུག་གི་འབྲས་བུ་དེ་སྟོན་པ་རྫོགས་པའི་སངས་ རྒྱས་བཅོམ་ལྡན་འདས་ནང་བཞིན་ཐོབ་རྒྱུ་ཡོད་པ་དེ་ང་རང་ཚོས་ཐེ་ཚོམ་མི་དགོས་པ་རེད། རྒྱུ་ མཚན་དེའི་ཕྱིར་ན། རྒྱ་གར་རྡོ་རྗེ་གདན་ལ་ཕེབས། སྟོན་པ་རྫོགས་པའི་སངས་རྒྱས་བཅོམ་ ལྡན་འདས་ཀྱི་མཛད་པ་རྗེས་སུ་དྲན། སྨོན་ལམ་བཟང་པོ་བཏབ། དེ་ལྟར་གནང་རྒྱུ་དེ་ང་རང་ཚོ་ མ་འོངས་པའི་གཏན་གྱི་འདུན་མར་གལ་ཆེན་པོ་རེད། གནས་མཆོག་རྡོ་རྗེའི་གདན་སོགས་ཀྱི་གནས་བཤད་བཀའ་སློབ། 39 དེ་བཞིན་དམ་པའི་ཆོས་ཉམས་སུ་ལེན་པའི་སྐབས་སུ་དཔེ་མི་སྲིད་པའི་དཀའ་སྤྱད་ ཆེན་པོ་དང་སྡུག་བསྔལ་ཆེན་པོ་ཞིག་བྱེད་དགོས་ཀྱི་རེད་པས་ཟེར་ན། དེ་ལྟ་བུ་དགོས་པས་ ཁྱབ་པ་ཡོད་མ་རེད། དཔེར་ན། སྐྱེས་ཆེན་དམ་པ་འགའ་ཞིག་གིས་དམ་པའི་ཆོས་ཀྱི་ཕྱིར་ དུ་དཀའ་བ་སྤྱད་པའི་ལོ་རྒྱུས་ཡོད་རེད་དེ། ཡིན་ན་ཡང་དེ་དམ་པའི་ཆོས་ལ་གུས་བཀུར་ གནང་བའི་ཕྱིར་དུ་དཀའ་བ་སྤྱད་གནང་བ་རེད་མ་གཏོགས། ཡིན་ཅིག་མིན་ཅིག་དཀའ་བ་ སྤྱད་ནས་སངས་རྒྱས་པ་ཞིག་དང་དཀའ་བ་མ་སྤྱད་ན་སངས་རྒྱས་མི་ཐུབ་པ་དེ་འདྲ་མ་རེད། རྒྱུ་མཚན་གང་རེད་ཟེར་ན། རྫོགས་པའི་སངས་རྒྱས་བཅོམ་ལྡན་འདས་ཀྱིས་གསུངས་ན་ ལྟ་བའི་དབང་དུ་བྱས་ན་ཡོད་པ་རྟག་མཐའ་དང་མེད་པ་ཆད་པའི་མཐའ་གཉིས་དང་བྲལ་བ། སྤྱོད་པའི་དབང་དུ་བྱས་ན་དཀའ་ཚེགས་ངལ་དུབ་ཀྱི་མཐའ་དང་འདོད་པ་བསོད་སྙོམས་ཀྱི་ མཐའ་གཉིས་སུ་མ་ལྷུང་བ་དགོས་གསུངས་པ་རེད། སྤྱིར་འདོད་པ་བསོད་སྙོམས་ཀྱི་མཐའ་ཟེར་བ་དེ་གང་རེད་ཟེར་ན། འདོད་ཡོན་ལ་ཧ་ ཅང་གི་ཞེན་ཆགས་ཆེན་པོ་བྱས་ན་དམ་པའི་ཆོས་ལ་བློ་ཕྱོགས་མ་ཐུབ་པར་བྱེད་པ་དང་། ཚེ་འདིའི་སྣང་བ་ཁོ་ནས་དུས་འདའ་བ་ཡིན་པས། དེ་ལྟ་བུ་མ་ཡིན་པ་ཞིག་དགོས་པ་དང་། དཀའ་ཚེགས་ངལ་དུབ་ཀྱི་མཐའ་ལ་མ་ལྷུང་བ་ཟེར་བ་དེ་གང་རེད་ཟེར་ན། དམ་པའི་ཆོས་ སྒྲུབ་པའི་སྐབས་སུ་དམ་པའི་ཆོས་ཀྱི་མཐུན་རྐྱེན་དང་བཅས་ཏེ་དམ་པའི་ཆོས་ཉམས་སུ་ ལེན་པ་མ་གཏོགས་ཡིན་ག ཅིག་མིན་ག ཅིག་སྡུག་བསྔལ་ཆེན་པོ་དང་དཀའ་ངལ་ཆེན་ པོ་ཞིག་ཁོ་ནས་སངས་རྒྱས་དགོས་པ་མ་ཡིན་པར་བསྟན་པའི་ཕྱིར་དུ། སྟོན་པ་རྫོགས་ གནས་མཆོག་རྡོ་རྗེའི་གདན་སོགས་ཀྱི་གནས་བཤད་བཀའ་སློབ། 40 པའི་སངས་རྒྱས་བཅོམ་ལྡན་འདས་རང་ཉིད་ཀྱང་འདོད་པ་བསོད་སྙོམས་ཀྱི་མཐའ་དང་། དཀའ་ཚེགས་ངལ་དུབ་ཀྱི་མཐའ་གཉིས་སྤོང་བའི་སྒོ་ནས་མངོན་པར་རྫོགས་པར་སངས་ རྒྱས་པ་རེད། དེས་ན་ང་རང་ཚོ་ཡང་སྟོན་པ་རྫོགས་པའི་སངས་རྒྱས་བཅོམ་ལྡན་འདས་ཀྱི་རྗེས་སུ་ འཇུག་ནས་མངོན་པར་རྫོགས་པར་སངས་རྒྱས་དགོས་པ་མ་ཟད ། མངོན་པར་རྫོགས་པར་ སངས་རྒྱས་ཐུབ་པ་ཞིག་ཡིན་པའི་ཕྱིར་ན། དམ་པའི་ཆོས་དེ་ང་རང་ཚོས་དངོས་སུ་ཉམས་ སུ་ལེན་དགོས་པ། དམ་པའི་ཆོས་ཉམས་སུ་ལེན་པ་ལ་བརྟེན་ནས་མཐར་ཐུག་གི་འབྲས་བུ་ དེ་དངོས་སུ་ཐོབ་རྒྱུ་ཡོད་པ་ཞིག་རེད། ད་ལྟ་ང་རང་ཚོ་མི་སུ་ལ་ཡིན་ན་ཡང་སྡུག་བསྔལ་ཡོད་ བསྡད་པ་ཞིག་རེད། དཔེར་ན། ཁ་ཤས་ཀྱི་སེམས་ལ་སྡུག་བསྔལ་ཡོད་པ། ཁ་ཤས་ལུས་ ལ་སྡུག་བསྔལ་ཡོད་པ་ལ་སོགས་པ་དེ་འདྲ་ཡོང་གི་ཡོད་རེད། ཡིན་ན་ཡང་དེ་ལྟ་བུའི་སྡུག་ བསྔལ་དེ་སྤང་བར་བྱེད་པ་ལ་ཐབས་ག་རེ་དགོས་ཀྱི་ཡོད་རེད་ཟེར་ན། དམ་པའི་ཆོས་ཉམས་ སུ་ལེན་དགོས་པ་རེད། ཉམས་སུ་ལེན་པ་ལ་བརྟེན་ནས་མཐར་ཐུག་གི་འབྲས་བུ་དེ་ཐོབ་རྒྱུ་ ཡོད་པའི་ཕྱིར་ན། གནས་སྟངས་དེ་དང་འཆར་གཞི་དེ་གང་ནས་ཡོང་བ་རེད་ཟེར་ན། རྫོགས་ པའི་སངས་རྒྱས་མངོན་པར་སངས་རྒྱས་སའི་བྱང་ཆུབ་ལྗོན་ཤིང་གི་དྲུང་ནས་བྱུང་བ་ཡིན་ པའི་ཕྱིར་ན། དེའི་ཡོན་ཏན་དེ་རྗེས་སུ་དྲན་ནས་གནས་དེར་སྨོན་ལམ་བཏབ་པ་དང་གསོལ་ བ་འདེབས་རྒྱུ་དེ་གལ་ཆེན་པོ་རེད། གནས་ཁྱད་པར་ཅན་དེ་ཉིད་མཇལ་བའི་ཆེད་དུ་ཁྱོད་རྣམ་ པ་ས་ཐག་རིང་པོ་ནས་དཀའ་བ་སྤྱད་དེ་ཕེབས། དེའི་ཀུན་སློང་དེ་ལ་བརྟག་ཅིང་དཔྱད་ན་ གནས་མཆོག་རྡོ་རྗེའི་གདན་སོགས་ཀྱི་གནས་བཤད་བཀའ་སློབ། 41 ཀུན་སློང་ཁྱད་པར་ཅན། ཀུན་སློང་རྣམ་པར་དག་པ། དོན་གཞན་གང་ཡང་མ་ཡིན་པར་དམ་ པའི་ཆོས་ཀྱི་ཕྱིར་དུ་ཡིན་པ། དམ་པའི་ཆོས་ཀྱི་ཕྱིར་དུ་ཡོང་བ་དེའང་རང་གཞན་སེམས་ཅན་ ཐམས་ཅད་ལ་ཕན་པའི་ཀུན་སློང་རྣམ་པར་དག་པ་དང་ལྡན་པའི་སྒོ་ནས་ཕེབས་ཡོད་པ་ཤ་ སྟག་ཡིན་པའི་ཕྱིར་ན། ད་རེས་རྒྱ་གར་རྡོ་རྗེ་གདན་དུ་ཕེབས་རྒྱུའི་གོ་སྐབས་ཡོད་པ་དེ་བསྐལ་ པ་བཟང་པོ་ཞེ་དྲག་རེད། མ་འོངས་པ་ལ་ཡང་མཐར་ཐུག་གི་འབྲས་བུ་དངོས་སུ་ཐོབ་རྒྱུའི་ གོ་སྐབས་བཟང་པོ་དེ་སྒོ་ཕྱེ་པ་ལྟ་བུ་ཞིག་རེད། དེའི་ཕྱིར་ན་ཐུགས་ལ་དགའ་བ་དང་སྤྲོ་བ་ ཆེན་པོ་གནང་ནས་གསོལ་བ་དང་སྨོན་ལམ་བཏབ་གནང་རྒྱུ་དེ་གལ་ཆེན་པོ་རེད། གནས་མཆོག་ཝཱ་རཱ་ཎ་སི་ལ་བསྩལ་བའི་ གནས་བཤད་བཀའ་སློབ། ཁྱེད་རྣམ་པ་དཀའ་བ་ཆེན་པོ་སྤྱད་དེ་ས་ཐག་རིང་པོ་ནས་ཕེབས། ཕེབས་པ་དེ་ ཡང་འཇིག་རྟེན་གྱི་བྱ་བའི་ཆེད་དུ་མ་ཡིན་པར་དམ་པའི་ཆོས་ཉམས་སུ་ལེན་པའི་ཆེད་ དུ་ཕེབས་པ་ལ་ངས་ཐུགས་རྗེ་ཆེ་དང་བཀྲ་ཤིས་བདེ་ལེགས་ཞུ་རྒྱུ་ཡིན། དེ་ཡང་རང་རེ་ རྣམས་བསྐལ་པ་བཟང་པོ་བྱུང་བ་རེད། བྱུང་བའི་རྒྱུ་མཚན་ནི་མངོན་པའི་སྡེ་སྣོད་ཀྱི་ནང་དུ་ གསུངས་ན། ད་ལྟ་བསྐལ་པ་འདི་ལ་བསྐལ་པ་བཟང་པོ་ཞེས་གསུངས་ཡོད་རེད། བསྐལ་ པ་བཟང་པོ་ཡིན་པ་བཞིན་དུ་དོན་ལ་ཡང་བསྐལ་བཟང་གི་སངས་རྒྱས་སྟོང་རྩ་གཉིས་ འཛམ་གླིང་ལ་བྱོན་ནས་དམ་པའི་ཆོས་ཀྱི་འཁོར་ལོ་བསྐོར་བར་མཛད་པ་ལ་བརྟེན་ནས་ བསྐལ་པ་འདི་ལ་བསྐལ་པ་བཟང་པོ་གསུངས་པ་རེད། བསྐལ་བཟང་གི་སངས་རྒྱས་སྟོང་ རྩ་གཉིས་ཀྱིས་དམ་པའི་ཆོས་ཀྱི་འཁོར་ལོ་བསྐོར་གནང་བ་དང་། དེའི་ནང་ནས་དམིགས་ བསལ་དུ་བསྐལ་བཟང་གི་སངས་རྒྱས་རྣམ་འདྲེན་བཞི་པ་མཉམ་མེད་ཤཱཀྱའི་རྒྱལ་པོས་ དམ་པའི་ཆོས་ཀྱི་འཁོར་ལོ་བསྐོར་ནས་སངས་རྒྱས་ཀྱི་བསྟན་པ་མི་ཉམས་པར་བཞུགས་ པའི་སྐབས་སུ། ང་རང་ཚོ་ཡང་མི་ཡི་འཇིག་རྟེན་གྱི་ཁམས་སུ་སྐྱེ་བ་ལེན་རྒྱུ་བྱུང་བ་དེ་ བསྐལ་པ་བཟང་པོ་ཞེ་དྲག་རེད། གནས་མཆོག་ཝཱ་རཱ་ཎ་སི་ལ་བསྩལ་བའི་གནས་བཤད་བཀའ་སློབ། 43 རྒྱུ་མཚན་གང་ཡིན་ཟེར་ན། རྣམ་འདྲེན་བཞི་པ་མཉམ་མེད་ཤཱཀྱའི་རྒྱལ་པོས་དམ་པའི་ ཆོས་ཀྱི་འཁོར་ལོ་བསྐོར་གནང་བའི་སྐབས་ཡིན་པ་གཅིག་དང་། དེ་བཞིན་ང་རང་ཚོ་ཡང་མི་ ཡི་འཇིག་རྟེན་དུ་སྐྱེས་ནས་དལ་འབྱོར་བཅོ་བརྒྱད་དང་ལྡན་པའི་མི་ལུས་རིན་ཆེན་ཐོབ་པ་དེ་ གཉིས་དུས་མཉམ་དུ་བྱུང་བ་རེད། དུས་མཉམ་དུ་བྱུང་བ་དེ་དོན་མེད་པ་མ་ཡིན་པར་བསྐལ་ པ་བཟང་པོ་ལས་ཀྱང་བསྐལ་པ་བཟང་པོ་ཡིན་པ་ལ་བརྟེན་ནས་ང་རང་ཚོ་ཡང་མི་ཡི་འཇིག་ རྟེན་དུ་དལ་འབྱོར་བཅོ་བརྒྱད་ལྡན་པའི་མི་ལུས་རིན་པོ་ཆེ་ཐོབ་པ་མ་ཟད། བསྐལ་བཟང་ གི་སངས་རྒྱས་སྟོང་རྩ་གཉིས་བྱོན་སའི་མི་ཡི་འཇིག་རྟེན་ན་སྐྱེ་ཐུབ་པ་དེ་བསྐལ་བཟང་གི་ སངས་རྒྱས་རྣམས་ཀྱི་ཐུགས་རྗེས་རྗེས་སུ་བཟུང་ཡོད་པའི་རྟགས་ཞིག་རེད། དེ་ཡི་ནང་ནས་ད་ལྟའི་སྐབས་ཀྱི་དབང་དུ་བྱས་ན་བདག་ཅག་གི་སྟོན་པ་རྫོགས་པའི་ སངས་རྒྱས་བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བའི་གནས་དྲང་སྲོང་ལྷུང་བ་རི་ དྭགས་ཀྱི་ནགས་སུ་དུས་རྒྱུན་དུ་༧དཔལ་རྒྱལ་བའི་དབང་པོ་ཀརྨ་པ་ཞེ་དྲག་ཆིབས་བསྒྱུར་ གནང་ཐུབ་ཀྱི་མེད་ཀྱང་ད་ལྟ་ཆིབས་བསྒྱུར་གནང་བའི་སྐབས་ཡིན་པ་དང་། ཁྱེད་རྣམ་པ་ཡང་ གནས་འདིར་གནས་བསྐོར་ལ་ཕེབས་པའི་དུས་ཚོད་དུས་མཉམ་དུ་བྱུང་ནས་བཀའ་ཆོས་ གསན། བཀའ་ཆོས་གསུངས་མཁན་ཡིན་ན་ཡང་སངས་རྒྱས་དང་བྱང་ཆུབ་སེམས་དཔའ་ ཆེན་པོའི་མཆོག་གི་སྤྲུལ་པའི་སྐུ་ཡི་རྣམ་པ་ལ་བྱོན་པ་ཡིན་པས། ད་རེས་ཡིད་བཞིན་ནོར་བུ་ མཆོག་ནས་བཀའ་ཆོས་གསུངས་པ་ལ་བརྟེན་ནས་ཁྱེད་རྣམ་པ་ཡང་བཀའ་ཆོས་གསན་པའི་ གོ་སྐབས་རག་པ་དེ་བསྐལ་པ་བཟང་པོ་ཞེ་དྲག་རེད། བསྐལ་པ་བཟང་པོ་བྱུང་བ་དེ་བསྐལ་ གནས་མཆོག་ཝཱ་རཱ་ཎ་སི་ལ་བསྩལ་བའི་གནས་བཤད་བཀའ་སློབ། 44 པ་བཟང་པོ་ཡིན་བསམ་ནས་ཐུགས་ལ་དགའ་བ་དང་སྤྲོ་བ་སྐྱེས་ན་ཕན་ཡོན་དང་དགོས་པ་ ཁྱད་པར་ཅན་ཡོད་པའི་ཕྱིར་ན་དེའི་སྐོར་ཏོག་ཙམ་ཞུ་རྒྱུ་ཡིན། དེ་ཡང་ང་རང་ཚོས་དམ་པའི་ཆོས་ཉམས་སུ་ལེན་པའི་ཚུལ་དེ་ཇི་ལྟར་དགོས་ཞེ་ན། གཙོ་ བོ་སངས་རྒྱས་རྗེས་སུ་དྲན་པ། ཆོས་རྗེས་སུ་དྲན་པ། དགེ་འདུན་རྗེས་སུ་དྲན་པ། ལྷ་རྗེས་ སུ་དྲན་པ། ཚུལ་ཁྲིམས་རྗེས་སུ་དྲན་པ། གཏོང་བ་རྗེས་སུ་དྲན་པ་སྟེ་རྗེས་སུ་དྲན་པ་དྲུག་ གི་སྒོ་ནས་དམ་པའི་ཆོས་ཉམས་སུ་ལེན་དགོས་ཀྱི་ཡོད་རེད། རྗེས་སུ་དྲན་པ་དྲུག་པོ་དེ་རྗེས་ སུ་དྲན་པར་བྱེད་དགོས་པ་དང་དེའི་ནང་ནས་དམིགས་བསལ་གྱི་སངས་རྒྱས་དང་། ཆོས་ དང་། དགེ་འདུན་ཏེ་དཀོན་མཆོག་རིན་པོ་ཆེ་རྣམ་པ་གསུམ་པོ་དེ་རྗེས་སུ་དྲན་པར་བྱེད་པ་ལ་ གནས་ཁྱད་པར་ཅན་དེ་ཚོ་ལ་ཕེབས་ན་སངས་རྒྱས་རྗེས་སུ་དྲན་པ་རང་བཞིན་གྱིས་ཡོང་གི་ ཡོད་པ་གཅིག་དང་། ཆོས་རྗེས་སུ་དྲན་པ་དང་དགེ་འདུན་རྗེས་སུ་དྲན་པ་དེ་ཚོའང་རང་བཞིན་ གྱིས་འབྱུང་གི་ཡོད་པ་རེད། དེ་ལྟ་བུའི་དཀོན་མཆོག་གསུམ་རྗེས་སུ་དྲན་པ་ལ་བརྟེན་ནས་ལྷ་ རྗེས་སུ་དྲན་པ་དང་གཏོང་བ་རྗེས་སུ་དྲན་པ་དང་ཚུལ་ཁྲིམས་རྗེས་སུ་དྲན་པ་དེ་ཚོའང་རང་ བཞིན་གྱིས་ཡོང་གི་ཡོད་པའི་ཕྱིར་ན། གནས་ཁྱད་པར་ཅན་དེ་ཚོར་ཕེབས་པ་ལ་ཕན་ཡོན་དང་ དགོས་པ་ཁྱད་པར་ཅན་ཞིག་ཡོད་རེད། སྤྱིར་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བྱིན་གྱིས་བརླབས་པའི་ གནས་ཀྱི་དབང་དུ་བྱས་ན་ས་གནས་མང་པོ་ཞིག་ལ་གནས་ཁྱད་པར་ཅན་མང་པོ་བཞུགས་ གནས་མཆོག་ཝཱ་རཱ་ཎ་སི་ལ་བསྩལ་བའི་གནས་བཤད་བཀའ་སློབ། 45 ཡོད། དཔེར་ན། བོད་གངས་ཅན་ཀྱི་ལྗོངས་སུ་དཔལ་བསམ་ཡས་མི་འགྱུར་ལྷུན་གྱི་འགྲུབ་ པའི་གཙུག་ལག་ཁང་དང་། ལྷ་ས་དགའ་བཞི་འཕྲུལ་སྣང་གི་གཙུག་ལག་ཁང་ལ་སོགས་པ་ དང་། དེ་ནས་ཆོས་ལུགས་སོ་སོའི་དབང་དུ་བྱས་ན་དཔལ་སྟོད་ལུང་མཚུར་ཕུ་ལ་སོགས་པའི་ གནས་ཁྱད་པར་ཅན་མང་པོ་ཡོད་རེད། གནས་ཁྱད་པར་ཅན་དེ་ཚོ་ལས་ཡོན་ཏན་ཁྱད་པར་ཅན་ དང་བྱིན་རླབས་ཁྱད་པར་ཅན་ཐོབ་རྒྱུ་ཡོད་པ་རེད་དེ། རྒྱ་གར་འཕགས་པའི་ཡུལ་གྱི་གནས་དེ་ ཚོ་དང་བསྡུར་ན་ཁྱད་པར་དུ་འཕགས་པ་ནི་རྒྱ་གར་འཕགས་པའི་ཡུལ་གྱི་གནས་དེ་ཚོ་རེད། རྒྱུ་མཚན་གང་ཡིན་ཟེར་ན། བོད་དུ་བྱུང་བའི་གནས་ཁྱད་པར་ཅན་དེ་ཚོ་སངས་རྒྱས་ཀྱི་ རྗེས་སུ་བཞུགས་པའི་ཞལ་སློབ་ཁྱད་པར་དུ་འཕགས་པ་དེ་རྣམས་ཀྱིས་བྱིན་གྱིས་བརླབས་ པའི་གནས་རེད་ལ། རྒྱ་གར་འཕགས་པའི་ཡུལ་གྱི་གནས་དེ་ཚོ་རྫོགས་པའི་སངས་རྒྱས་ བཅོམ་ལྡན་འདས་ཉིད་ཀྱིས་དངོས་སུ་བྱིན་གྱིས་བརླབས་པའི་གནས་ཡིན་པའི་ཕྱིར་ན་ཁྱད་ པར་དུ་འཕགས་པ་ཞིག་ཡིན། དེ་བཞིན་རྒྱ་ནག་ལ་ཡིན་ན་ཡང་འཕགས་པ་འཇམ་པའི་ དབྱངས་དང་། སྤྱན་རས་གཟིགས ། བྱང་ཆུབ་སེམས་དཔའ་ཀུན་ཏུ་བཟང་པོས་བྱིན་གྱིས་ བརླབས་པའི་གནས་ལ་སོགས་པ་ཁྱད་པར་དུ་འཕགས་པའི་གནས་མང་པོ་ཡོད་རེད། དེ་ ཚོ་ལ་བྱིན་རླབས་ཁྱད་པར་ཅན་དང་ཡོན་ཏན་ཁྱད་པར་ཅན་མང་པོ་ཡོད་རེད། ཡིན་ནའང་རྒྱ་ གར་གྱི་གནས་ཁྱད་པར་ཅན་དེ་ཚོ་དང་བསྡུར་ན་རྒྱ་གར་གྱི་གནས་དེ་ཚོ་ཁྱད་པར་དུ་འཕགས་ པ་ལ་ངོས་འཛིན་ཞུ་དགོས་པ་རེད། གང་ཡིན་ཟེར་ན། རྒྱ་ནག་གི་གནས་དེ་རྣམས་བྱང་ཆུབ་ སེམས་དཔའ་རྣམས་ཀྱིས་བྱིན་གྱིས་བརླབས་པ་རེད། གནས་མཆོག་ཝཱ་རཱ་ཎ་སི་ལ་བསྩལ་བའི་གནས་བཤད་བཀའ་སློབ། 46 རྒྱ་གར་གྱི་གནས་དེ་ཚོ་རྫོགས་པའི་སངས་རྒྱས་བཅོམ་ལྡན་རང་གིས་བྱིན་གྱིས་ བརླབས་པ་ཡིན་པའི་ཕྱིར་ན། རྒྱ་གར་གྱི་གནས་དེ་ཚོ་ཐུན་མོང་མ་ཡིན་པའི་ཡོན་ཏན་དང་ ལྡན་པ་ཞིག་ལ་ངོས་འཛིན་ཞུ་དགོས་པ་ཞིག་རེད། རྒྱ་གར་གྱི་གནས་ལ་གནས་ཁྱད་པར་དུ་ འཕགས་པ་མང་པོ་ཡོད་པའི་ནང་ནས་སྐབས་སུ་བབས་པ་ཁྱེད་རྣམ་པས་༧དཔལ་རྒྱལ་བའི་ དབང་པོ་ཀརྨ་པའི་དྲུང་ནས་དམ་པའི་ཆོས་ཞུ་བའི་གོ་སྐབས་བྱུང་བ་དང་། ཞུ་སའི་ས་གནས་ ཀྱང་བདག་ཅག་སྟོན་པ་རྫོགས་པའི་སངས་རྒྱས་ཀྱིས་ཆོས་ཀྱི་འཁོར་ལོ་བསྐོར་བའི་གནས་ དྲང་སྲོང་ལྷུང་བ་རི་དྭགས་ཀྱི་ནགས་སུ་ཡིན་པས་བསྐལ་པ་བཟང་པོ་ཞེ་དྲག་བྱུང་། སྤྱིར་རྒྱ་ གར་རྡོ་རྗེ་གདན་ལྟ་བུ་ལ་མཚོན་ན་རྫོགས་པའི་སངས་རྒྱས་བཅོམ་ལྡན་འདས་སངས་རྒྱས་ པའི་གནས་ཁྱད་པར་དུ་འཕགས་པ་ཞིག་རེད། ཡིན་ན་ཡང་སངས་རྒྱས་ཀྱི་མཛད་པ་དང་ ཕྲིན་ལས་ག་རེད་གནང་ཡོད་རེད་ཟེར་ན། རྫུ་འཕྲུལ་དང་། མངོན་ཤེས། ཕྲིན་ལས་ཁྱད་པར་ ཅན་མང་པོ་གནང་ཡོད་རེད། དེའི་ནང་ནས་གཙོ་བོ་དེ་དམ་པའི་ཆོས་གསུངས་ཡོད་རེད། རྫུ་འཕྲུལ་དང་མངོན་ཤེས་ ལ་སོགས་པའི་ཕྲིན་ལས་དེ་རྣམས་གདུལ་བྱ་རྣམས་རིམ་པས་ཆོས་ལ་འཇུག་ནས་དད་པ་ དང་མོས་གུས་སྐྱེ་བའི་ཕྱིར་དུ་རེད་མ་གཏོགས། ཐད་ཀར་སྡུག་བསྔལ་ལས་སྐྱོབ་ཐུབ་ཀྱི་ ཡོད་མ་རེད། སེམས་ཅན་ཐམས་ཅད་འཁོར་བའི་སྡུག་བསྔལ་གྱི་རྒྱ་མཚོ་ལས་སྐྱོབ་པར་ མཛད་པའི་ཕྲིན་ལས་ཁྱད་པར་དུ་འཕགས་པ་དེ་ག་རེད་གནང་བ་རེད་ཟེར་ན། དམ་པའི་ཆོས་ གསུངས་པ་རེད། དམ་པའི་ཆོས་གསུངས་ཚུལ་ཡང་། གནས་མཆོག་ཝཱ་རཱ་ཎ་སི་ལ་བསྩལ་བའི་གནས་བཤད་བཀའ་སློབ། 47 ངས་ནི་ཁྱོད་ལ་ཐར་པའི་ཐབས་སྟོན་གྱིས།། ཐར་པ་རང་ལ་རག་ལས་བརྩོན་པར་གྱིས།། ཞེས་སངས་རྒྱས་ཀྱིས་ཁྱེད་རང་ཚོ་ལ་དམ་པའི་ཆོས་སྟོན་གྱི་ཡིན། དམ་པའི་ཆོས་དེ་ཡག་པོ་ བྱེད་ནས་ཉམས་ལེན་གནང་ཐུབ་ན་ནི་ཐར་པ་ཐོབ་ཀྱི་རེད། ཡག་པོ་བྱེད་ནས་ཉམས་ལེན་ གནང་མ་ཐུབ་ན་ནི་ཐར་པ་ཐོབ་ཀྱི་མ་རེད་གསུངས་ནས་ཞལ་གྱི་བཞེས་པ་ཡིན་པའི་ཕྱིར་ན། ཕྲིན་ལས་ཀྱི་གཙོ་བོ་ནི་དམ་པའི་ཆོས་གསུངས་པ་དེ་རེད། རྒྱུ་མཚན་དེའི་ཕྱིར་ན་ཡུལ་ཝཱ་ རཱ་ཎ་སི་དྲང་སྲོང་ལྷུང་བ་རི་དྭགས་ཀྱི་ནགས་སུ་རྫོགས་པའི་སངས་རྒྱས་བཅོམ་ལྡན་འདས་ ཀྱིས་དམ་པའི་ཆོས་ཀྱི་འཁོར་ལོ་ཐོག་མར་བསྐོར་བ་རེད། སྤྱིར་སངས་རྒྱས་ཀྱིས་བྱིན་གྱིས་ བརླབས་པའི་གནས་ཁྱད་པར་ཅན་མང་པོ་ཡོད་པའི་ནང་ནས་གཙོ་བོ་ལྟ་བུ་དེ་ཡུལ་ཝཱ་རཱ་ཎ་ སི་དྲང་སྲོང་ལྷུང་བ་རི་དྭགས་ཀྱི་ནགས་དེ་རེད། དེ་ལྟ་བུ་ཡིན་པ་ལ་བརྟེན་ནས་ད་ལྟ་ཡུལ་ ཝཱ་ར་ཎ་སི་དྲང་སྲོང་ལྷུང་བ་རི་དྭགས་ཀྱི་ནགས་སུ་རྫོགས་པའི་སངས་རྒྱས་བཅོམ་ལྡན་ འདས་ཀྱིས་ཞབས་བཅགས། དམ་པའི་ཆོས་ཀྱི་འཁོར་ལོ་བསྐོར་བའི་ས་གནས་ཁྱད་པར་དུ་ འཕགས་པ་ཞིག་ཡིན་པའི་ཕྱིར་ན། ད་ལྟ་ཁྱེད་རྣམ་པ་དེར་བཞུགས་ནས་བཀའ་ཆོས་གསན་ནའང་བྱིན་རླབས་ཁྱད་པར་ དུ་འཕགས་པ་འཇུག་རྒྱུ་ཡོད་པ་དང་། ཏིང་ངེ་འཛིན་སྒོམ་ནའང་བྱིན་རླབས་ཁྱད་པར་དུ་ འཕགས་པ་འཇུག་རྒྱུ་ཡོད་པ་ཞིག་དང་། དད་པ་དང་མོས་གུས་སྐྱེས་ནས་གསོལ་བ་བཏབ་ གནས་མཆོག་ཝཱ་རཱ་ཎ་སི་ལ་བསྩལ་བའི་གནས་བཤད་བཀའ་སློབ། 48 ནའང་བྱིན་རླབས་ཁྱད་པར་ཅན་འཇུག་རྒྱུ་ཡོད་པའི་ཕྱིར་ན། གཞན་དང་མ་འདྲ་བའི་བསྐལ་ པ་བཟང་པོ་ཞེ་དྲག་རེད། ཡིན་ན་ཡང་ད་ལྟ་གནས་དེ་དག་མཇལ་བའི་སྐབས་སུ་མཆོད་རྟེན་ ཁ་ཤས་ཞིག་སོང་བ་རེད། གཙུག་ལག་ཁང་ཉམས་སོང་བ་དང་། གཙུག་ལག་ཁང་རྩིགས་ པའི་རྨང་དང་ཀུན་དགའ་རྭ་བའི་ཤུལ་མ་གཏོགས་གཞན་པ་མཇལ་རྒྱུ་ཡོད་མ་རེད། དེ་ལྟ་བུ་ ཡོད་པ་དེ་འཇིག་རྟེན་ཐ་མལ་པའི་དབང་དུ་བྱས་ན། དད་པ་སྐྱེ་མི་ཐུབ་པ་དང་སེམས་ལ་སྐྱོ་ ཤས་སྐྱེ་བ་ཞིག་ཡོད་རེད་དེ། དེ་གནས་ཀྱི་སྐྱོན་མ་རེད། སྤྱིར་འདུ་བྱས་ཀྱི་དངོས་པོ་རྣམས་ མི་རྟག་པ་ཡིན་པའི་ཕྱིར་ན་ཞིག་འགྲོ་རྒྱུ་ཡོད་རེད། དེས་ན་མཆོད་རྟེན་དེ་ཚོའང་ཉམས་རྒྱུ་ ཡོད་པ། གཙུག་ལག་ཁང་དེ་ཚོ་ཡང་ཉམས་རྒྱུ་ཡོད་རེད་དེ། ཡིན་ན་ཡང་རྫོགས་པའི་སངས་ རྒྱས་བཅོམ་ལྡན་འདས་ཀྱིས་གསུངས་པའི་དམ་པའི་ཆོས་དེ་ཉམས་རྒྱུ་ཡོད་པ་ཞིག་དང་བྱིན་ རླབས་དེ་ཉམས་རྒྱུ་ཡོད་པ་ཞིག་མ་རེད། དེའི་སྐབས་སུ་བདག་ཅག་གི་སྟོན་པ་སངས་རྒྱས་བཅོམ་ལྡན་འདས་ཀྱིས་ཀྱང་བདེན་ པ་བཞིའི་ཆོས་ཀྱི་འཁོར་ལོ་བསྐོར་གནང་བ་རེད། བདེན་པ་བཞིའི་ནང་ནས་བདེན་པ་དང་ པོའི་དབང་དུ་བྱས་ན། མི་རྟག །སྡུག་བསྔལ། སྟོང་པ། བདག་མེད་ཅེས་གསུངས་པ་རེད། དེ་ལྟར་མི་རྟག་པ་ཡིན་པ་དེ་དཔེར་ན་དྲང་སྲོང་ལྷུང་བ་རི་དྭགས་ཀྱི་ནགས་འདི་ཡང་མི་རྟག་ པའི་རང་བཞིན་ཡིན་པ་ལ་བརྟེན་ནས་ཉམས་སོང་བ་རེད། དེ་ལ་བརྟེན་ནས་ང་རང་ཚོ་ཡང་དེ་ ལྟར་མི་རྟག་པ་དེ་ཐོག་ཏུ་བབས་ཡོང་གི་ཡོད་པ་དཔེ་དེའི་ཐོག་ནས་མཁྱེན་དགོས། དེའི་ཕྱིར་ ན་ཁྱེད་རྣམ་པ་ཚོས་གཙོ་བོ་ད་ལྟ་བསྐལ་པ་བཟང་པོ་ཡིན་པ་དེ་ཤེས་ནས་ཐུགས་ལ་དགའ་ གནས་མཆོག་ཝཱ་རཱ་ཎ་སི་ལ་བསྩལ་བའི་གནས་བཤད་བཀའ་སློབ། 49 བ་དང་སྤྲོ་བ་སྐྱེ་དགོས་པ། ཐུགས་ལ་དགའ་བ་དང་སྤྲོ་བ་སྐྱེས་པ་དེའང་འཇིག་རྟེན་གྱི་སྐྱིད་ པོ་བཏང་བ་ལྟར་དུ་མ་ཡིན་པར། དེ་ལྟ་བུའི་ཐུགས་ལ་དགའ་བ་དང་སྤྲོ་བ་སྐྱེས་པ་ལ་བརྟེན་ ནས་མཐར་ཐུག་རང་གཞན་གྱི་དོན་གཉིས་ལྷུན་གྱིས་འགྲུབ་པའི་རྒྱུ་ཆེན་པོ་ཞིག་ལ་འགྲོ་གི་ ཡོད་པར་བརྟེན། དེ་རིང་སྐབས་སུ་བབས་པ་ཁྱེད་རྣམ་པ་ཐམས་ཅད་ཀྱི་ཐུགས་ལ་དགའ་བ་ དང་སྤྲོ་བ་བསྐྱེད་གནང་རོགས་གྱིས། སྤྱིར་བཏང་གི་རྒྱ་གར་ལ་གནས་གཟིགས་སུ་ཕེབས་པའི་སྐབས་སུ་དུས་ཀྱི་འགྱུར་བ་ མང་པོ་བྱུང་བ་ཞིག་དང་ལོ་གྲངས་མང་པོ་བརྒལ་སོང་བ་ཡིན་པའི་ཕྱིར་ན། གནས་དེ་ཚོ་ཏོག་ ཙམ་ཉམས་སོང་བ་དང་། ཞིག་སོང་བ། གཟི་བརྗིད་དང་ལྡན་པ་ཞེ་དྲག་མཇལ་རྒྱུ་མེད་པ་ལ་ བརྟེན་ནས་ཐུགས་ཕམ་བྱུང་སྲིད་ཀྱི་རེད། ཐུགས་ཕམ་བྱུང་ན་ཏོག་ཙམ་དོན་མེད་ཆགས་ཀྱི་ ཡོད་རེད། དཔེར་ན། སྐུ་འདྲ་ཆག་གི་ཡོད་རེད་དེ་དེ་ལ་སངས་རྒྱས་ཀྱི་བྱིན་རླབས་དང་སངས་ རྒྱས་ཀྱིས་གསུངས་པའི་དམ་པའི་ཆོས་དེ་ལ་ཉམས་རྒྱུ་ཡོད་པ་ཞིག་དང་ཆག་རྒྱུ་ཡོད་པ་དེ་ འདྲ་མ་རེད། དེའི་ཕྱིར་ན་དྲང་སྲོང་ལྷུང་བ་རི་དྭགས་ཀྱི་ནགས་འདི་ཉིད་ས་གནས་གཞན་དང་ མ་འདྲ་བར་རྫོགས་པའི་སངས་རྒྱས་བཅོམ་ལྡན་འདས་མཚན་བཟང་པོ་སུམ་ཅུ་དང་ལྡན་པ། དཔེ་བྱད་བཟང་པོ་བརྒྱད་ཅུ་དང་ལྡན་པའི་སྐུ་དེ་ས་གནས་དེ་ལ་ཕེབས་ཏེ་ཞབས་རྗེན་པ་ས་ ལ་བཞག་ནས་བྱིན་གྱིས་བརླབས་པའི་གནས་ཁྱད་པར་དུ་འཕགས་པ་ཞིག་ཡིན། དཔེར་ན། ད་ལྟ་ས་ཆ་དེའི་རྡུལ་ལྟ་བུ་ལ་མཚོན་ན་རྫོགས་པའི་སངས་རྒྱས་བཅོམ་ལྡན་འདས་དངོས་ གནས་མཆོག་ཝཱ་རཱ་ཎ་སི་ལ་བསྩལ་བའི་གནས་བཤད་བཀའ་སློབ། 50 ཀྱི་ཞབས་རྗེན་པས་རེག་མྱོང་བའི་རྡུལ་ཡིན་པའི་ཕྱིར་ན་གཞན་དང་མ་འདྲ་བའི་བྱིན་རླབས་ ཁྱད་པར་ཅན་དང་ལྡན་པ་གཅིག་རེད། དེའི་ཕྱིར་ན་གནས་དེ་དག་ཞིག་སོང་བ་དང་ཆག་སོང་འདུག་བསམ་པའི་བློ་ཕམ་བྱེད་ དགོས་མ་རེད། དེ་བཞིན་ང་རང་ཡང་གནས་བསྐོར་དུ་ཡོང་བ་ལ་དགོས་པ་ཆེན་པོ་མེད་པ་ ལྟ་བུ་དགོངས་རྒྱུ་ཡོད་མ་རེད། དཔེར་ན། འཇིག་རྟེན་པའི་དབང་དུ་བྱས་ན་གཟི་བརྗིད་དང་ ལྡན་པ་ཁྲ་ཁྲ་ཤིག་ཤིག་ཡོད་ན་དེ་ལ་བྱིན་རླབས་ཡོད་པ་ཞིག་དང་། ཆག་སོང་བ་དང་། ཞིག་ སོང་བ་ཡིན་ན་བྱིན་རླབས་མེད་པ་རྩ་ནས་དགོངས་རྒྱུ་ཡོད་མ་རེད། གནས་དེ་ལ་ཕེབས་ དུས་དད་པ་དང་མོས་གུས་ཁྱད་པར་ཅན་ཞིག་སྐྱེ་ཐབས་བྱེད། དམ་པའི་ཆོས་ཀྱི་ཀུན་སློང་ རྣམ་པར་དག་པ་ཞིག་སྐྱེ་ཐབས་གནང་རྒྱུ་དེ་གལ་ཆེན་པོ་རེད། སྤྱིར་བཏང་གི་དབང་དུ་བྱས་ ན་ཁྱེད་རྣམ་པ་ས་ཐག་རིང་པོ་ནས་ཆུ་ཚོད་མང་པོ་གནམ་གྲུ་ནང་ལ་ཕེབས་དུས། སྐུ་ལས་ ཁག་པོ་ཞེ་དྲག་ཡོད་རེད། ང་རང་ལ་མཚོན་ན་ཐག་རིང་པོ་ལ་གནམ་གྲུའི་ནང་འགྲོ་དུས་ ཉོབ་སྣང་སྐྱེ་ཡོང་གི་ཡོད། ཡིན་ན་ཡང་ང་རང་གིས་ད་ལྟ་ཁྱེད་རྣམ་པ་མཇལ་དུས་ཐུགས་གྲུང་ པོ་ངང་ནས་གསན་གནང་བས་ཆོས་ལ་དད་པ་དང་མོས་གུས་ཁྱད་པར་ཅན་ཡོད་པ་ཚོར་གྱི་ འདུག །ཁྱེད་རྣམ་པས་ཡག་པོ་གསན་གནང་བ་ལ་དགའ་སྤྲོ་ཆེན་པོ་བྱུང་། ཐུགས་རྗེ་ཆེ། བྱ་རྒོད་ཕུང་པོའི་རི་བོ་སོགས་ཀྱི་གནས་བཤད་བཀའ་སློབ། ད་ལྟ་རྒྱ་གར་རྡོ་རྗེ་གདན་ནས་ཐག་མི་རིང་བར་ཕེབས་ན། བྱ་རྒོད་ཕུང་པོའི་རི་བོ་ བཞུགས་ཡོད་རེད། བྱ་རྒོད་ཕུང་པོའི་རི་བོ་དེ་ག་རེད་ཟེར་ན། བདག་ཅག་གི་སྟོན་པ་རྫོགས་ པའི་སངས་རྒྱས་བཅོམ་ལྡན་འདས་ཀྱིས་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་ཡི་ ཆོས་ཀྱི་འཁོར་ལོ་བསྐོར་བའི་གནས་ཞིག་ཡིན། སྤྱིར་བཏང་ལྟ་བའི་དབང་དུ་བྱས་ན་ཐེག་ པ་ཆེན་པོ། ཐེག་པ་ཆེན་པོའི་ལམ་ཡང་དག་པར་བསྟན་པའི་གནས་ཁྱད་པར་དུ་འཕགས་ པ་ཞིག་རེད་ལ། གནས་དེར་ཕེབས་ནས་གསོལ་བ་སྨོན་ལམ་བཏབ་གནང་རྒྱུ་དེ་གལ་ཆེན་ པོ་རེད། རྒྱུ་མཚན་གང་ཡིན་ཟེར་ན། གནས་དེ་ན་རྫོགས་པའི་སངས་རྒྱས་བཅོམ་ལྡན་ འདས་ཀྱིས་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པ་བསྟན་པའི་སྐབས་སུ་ཆོས་ཐམས་ཅད་ སྟོང་པ་ཉིད་ཡིན་པ་བསྟན་གནང་ཡོད་རེད། སྟོང་ཉིད་ཡིན་པ་དེ་ཡང་སྟོང་ཉིད་བཅུ་དྲུག་དང་ བདག་མེད་གཉིས་ཀྱི་སྒོ་ནས་བསྟན་པར་མཛད་པ་རེད། དེའི་དོན་དེ་ང་རང་ཚོས་ཉམས་སུ་ ལེན་དགོས་པ། དམ་པའི་ཆོས་ཉམས་སུ་ལེན་པའི་སྐབས་སུ་ཏིང་ངེ་འཛིན་ཁྱད་པར་ཅན་ བསྒོམ་དགོས་པ། ཏིང་ངེ་འཛིན་ཁྱད་པར་ཅན་སྒོམ་པའི་སྐབས་སུ་ཆོས་ཐམས་ཅད་གདོད་ ནས་སྐྱེ་བ་མེད་པ་སྟོང་པ་ཉིད་ཀྱི་དོན་དེ་བསྒོམ་དགོས་རྒྱུ་ཡིན་པ་རེད་ལ། དེ་བསྒོམ་དགོས་ པའི་རྩ་བའི་མན་ངག་དང་གནད་འགག་དེ་གང་ནས་བྱུང་བ་རེད་ཟེར་ན། སྟོན་པ་རྫོགས་ པའི་སངས་རྒྱས་བཅོམ་ལྡན་འདས་ཀྱིས་གནས་བྱ་རྒོད་ཕུང་པོའི་རི་བོ་ལ་གསུངས་ནས་ བྱ་རྒོད་ཕུང་པོའི་རི་བོ་སོགས་ཀྱི་གནས་བཤད་བཀའ་སློབ། 52 བྱུང་བ་ཞིག་རེད། གནས་བྱ་རྒོད་ཕུང་པོའི་རི་བོ་ལ་ཕེབས་ནས་གསོལ་བ་དང་སྨོན་ལམ་ བཏབ་རྒྱུའི་གོ་སྐབས་བཟང་པོ་བྱུང་བ་དེ་དཔེ་མི་སྲིད་པའི་བསྐལ་པ་བཟང་པོ་ཡིན་པ་ དང་། ང་རང་ཚོ་སྐྱེ་བ་སྔ་མ་ལ་ཡང་བསོད་ནམས་ཀྱི་ཚོགས་རྒྱ་ཆེན་པོ་བསགས་པའི་རྐྱེན་ གྱིས་ཚེ་འདི་ལ་ཡང་གོ་སྐབས་ཐོབ་པ་རེད། དེ་ལྟ་བུའི་གོ་སྐབས་བཟང་པོ་ཐོབ་པ་དཀོན་པོ་ཡོང་གི་ཡོད་རེད། དེའི་ཕྱིར་ན་གནས་ དེར་ཕེབས་ནས་གསོལ་བ་སྨོན་ལམ་ཡག་པོ་རྒྱག་རྒྱུ་དང་། དེའི་སྐབས་སུ་ཀུན་སློང་རྣམ་ པར་དག་པ་དང་དད་པ་མོས་གུས་སྐྱེ་དགོས་པ་དེ་གལ་ཆེན་པོ་རེད། ཡུམ་ཤེས་རབ་ཀྱི་ ཕ་རོལ་ཏུ་ཕྱིན་པའི་དབང་དུ་བྱས་ན། རྫོགས་པའི་སངས་རྒྱས་བཅོམ་ལྡན་འདས་ཞལ་ བཞུགས་པའི་སྐབས་སུ་སྟོན་པ་རྫོགས་པའི་སངས་རྒྱས་བཅོམ་ལྡན་འདས་ཀྱིས་ཡུམ་ཤེས་ རབ་ཀྱི་ཕ་རོལ་ཏུ་ཕྱིན་པའི་དོན་དེ་གསུངས་པ་རེད། ད་ལྟ་ང་རང་ཚོའི་དེའི་དོན་དག་ཡག་པོ་ མཁྱེན་གྱི་མ་རེད་ཟེར་བ་ལྟ་བུ་མ་ཡིན་པར། ང་ཚོ་འཇིག་རྟེན་དེ་ལ་དལ་འབྱོར་བཅོ་བརྒྱད་ དང་ལྡན་པའི་མི་ལུས་རིན་ཆེན་ཐོབ་ནས་འཇིག་རྟེན་དེ་ན་སྐྱེ་རྒྱུ་འབྱུང་བ་དེ་བསྐལ་པ་བཟང་ པོ་ཞེ་དྲག་རེད། ད་ལྟ་ཁྱེད་རྣམ་པ་ཐེག་པ་ཆེན་པོའི་དབང་དུ་བྱས་ན་ཡུམ་ཤེས་རབ་ཀྱི་ཕ་ རོལ་ཏུ་ཕྱིན་པའི་དོན་དེ་བླ་མས་གསུངས་རྒྱུ་ཡོད་པ་དང་། སློབ་མས་ཆ་ཚང་གསན་རྒྱུའི་གོ་ སྐབས་བཟང་པོ་ཡོད་རེད་ལ། དེ་བཞིན་བོད་དུ་དར་བའི་གསང་སྔགས་རྡོ་རྗེ་ཐེག་པའི་དབང་ དུ་བྱས་ན་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ལ་གང་འདྲ་བྱེད་ནས་ཐོས་བསམ་དང་ ཉམས་ལེན་བྱེད་ཀྱི་ཡོད་རེད་ཟེར་ན། ཐོས་བསམ་གནང་བའི་སྐབས་སུ་ཡུམ་ཤེས་རབ་ཀྱི་ཕ་ བྱ་རྒོད་ཕུང་པོའི་རི་བོ་སོགས་ཀྱི་གནས་བཤད་བཀའ་སློབ། 53 རོལ་ཏུ་ཕྱིན་པ་དེ་ལ་སྦས་དོན་ས་ལམ་གྱི་རྣམ་བཞག་དང་། དངོས་བསྟན་སྟོང་ཉིད་ཀྱི་རིམ་ པ་སྟེ་རྣམ་པ་གཉིས་ཡོད་རེད། དེའི་ནང་ནས་སྦས་དོན་ས་ལམ་གྱི་རྣམ་བཞག་དེ་རྒྱལ་ཚབ་བྱམས་པ་མགོན་པོས་ མངོན་པར་རྟོགས་པའི་རྒྱན་གྱི་ནང་དུ་ཐེག་པ་ཆེན་པོའི་ལམ་རིམ་པ་བཞིན་དུ་བགྲོད་པའི་ ཚུལ་རྣམས་གསལ་པོར་གསུངས་ཡོད། ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་བརྒྱ་པ་ དང་ཤེས་རབ་སྙིང་པོ་ལ་སོགས་པའི་དགོངས་པ་ལྟར་དུ་བྱས་ནས་གསུངས་པ་རེད། དེ་ལ་ དགེ་བའི་བཤེས་གཉེན་རྣམས་ཀྱིས་ཀྱང་གསུངས། སློབ་མ་རྣམས་ཀྱིས་གསན་པ་ལ་བརྟེན་ ནས་སྟོན་པ་རྫོགས་པའི་སངས་རྒྱས་ཀྱི་དགོངས་པ་དང་། རྒྱལ་ཚབ་བྱམས་པ་མགོན་པོས་ གསུངས་པའི་སྦས་དོན་ས་ལམ་གྱི་རྣམ་བཞག་གི་དགོངས་དོན་རྣམས་བླ་མས་གོ་བརྡ་ སྤྲད། སློབ་མས་གསན་ནས་གསོལ་པོར་མཁྱེན་ཐུབ་པ་ཞིག་བྱེད་དགོས་པ་རེད། དེ་བཞིན་ དུ་དངོས་བསྟན་སྟོང་ཉིད་ཀྱི་རིམ་པ་དེ་དཔལ་མགོན་འཕགས་པ་ཀླུ་སྒྲུབ་ཀྱིས་དབུ་མ་རྩ་ བ་ཤེས་རབ་ལ་སོགས་པའི་ནང་དུ་བཀྲལ་ཡོད་རེད། བཀྲལ་བ་དེ་བསྐལ་པ་སྔ་མ་དཔལ་ མགོན་འཕགས་པ་ཀླུ་སྒྲུབ་ཟེར་བ་ཞིག་བྱོན་པ་རེད། དེའི་སྐབས་སུ་མན་ངག་དེ་ལྟ་བུ་ཞིག་གསུངས་ཡོད་རེད་དེ། ད་ལྟ་ང་རང་ཚོའི་ཤེས་ཀྱི་ ཡོད་མ་རེད་ཟེར་བ་ལྟ་བུ་མ་ཡིན་པར། དཔལ་མགོན་འཕགས་པ་ཀླུ་སྒྲུབ་ཀྱིས་མན་ངག་ དེ་ལྟ་བུ་གསུངས་ཡོད་རེད། རིགས་པ་དེ་འདྲ་ཞིག་གནང་ཡོད་རེད། དེའི་དོན་དག་དེ་འདྲ་ བྱ་རྒོད་ཕུང་པོའི་རི་བོ་སོགས་ཀྱི་གནས་བཤད་བཀའ་སློབ། 54 ཞིག་རེད་ཟེར་ནས་བླ་མས་དངོས་སུ་བསྟན། སློབ་མས་དེ་ལྟ་བུ་ཡིན་པ་ལ་ངོ་འཕྲོད་ཐུབ་པ། དཔལ་མགོན་འཕགས་པ་ཀླུ་སྒྲུབ་ཀྱིས་གསུངས་པའི་དོན་དག་དེ་འདྲ་ཞིག་རེད་འདུག །དེ་ དངོས་གནས་སངས་རྒྱས་བཅོམ་ལྡན་འདས་ཀྱིས་གསུངས་པའི་ཡུམ་ཤེས་རབ་ཀྱི་ཕ་རོལ་ ཏུ་ཕྱིན་པའི་དོན་དག་དེ་འདྲ་རེད་འདུག་ག་བསམ་ནས་ངོ་འཕྲོད་ཐུབ་པ་དགོས། དེ་ལྟ་བུས་ ཐོས་བསམ་གནང་ནའང་རུང་། ཉམས་ལེན་གནང་ནའང་རུང་། ང་རང་ཚོ་དམ་པའི་ཆོས་དེ་ སངས་རྒྱས་ཀྱིས་གསུངས་པའི་སྐབས་དང་། དཔལ་མགོན་འཕགས་པ་ཀླུ་སྒྲུབ། རྗེ་བཙུན་ བྱམས་པ་མགོན་པོས་གསུངས་པའི་སྐབས་ཀྱི་མན་ངག་དེ་ཚོ་མ་ཉམས་པར་ཆ་ཚང་བ་ ཉམས་སུ་ལེན་པའི་གོ་སྐབས་ཡོད་པའི་ཕྱིར་ན། དེ་ལྟར་དུ་གནང་རོགས་གྱིས། དེ་ནས་གནས་བྱ་རྒོད་ཕུང་པོའི་རི་བོ་ནས་ཐག་མི་རིང་བའི་སར་དཔལ་ན་ལེནྡྲའི་ ཤུལ་ ཡོད་རེད་ལ། དཔལ་ན་ལེནྡྲའི་གཙུག་ལག་ཁང་དེ་ད་ལྟ་མཇལ་བའི་སྐབས་སུ་ག་རེ་ཡོད་རེད་ ཟེར་ན། རྩིགས་པའི་རྨང་ཞིག་པ་དང་གཙུག་ལག་ཁང་ཞིག་པའི་ཤུལ་ཞིག་ཡོད་རེད། དེ་ཧ་ ཅང་གི་རེ་བ་ཆེན་པོ་མེད་པ་དེ་འདྲ་ཡོང་སྲིད་ཀྱི་རེད། ཡིན་ན་ཡང་དེ་ལྟ་མ་ཡིན་པར་ཁ་སང་ ང་རང་གིས་ཞུས་པ་རེད། དཔལ་ན་ལེནྡྲའི་གཙུག་ལག་ཁང་དང་རྒྱ་གར་འཕགས་པའི་ཡུལ་ གྱི་གནས་དེ་ཚོ། སྤྱིར་བཏང་འདུས་བྱས་ཀྱི་དངོས་པོ་ཞིག་རེད། འདུས་བྱས་ཀྱི་དངོས་པོ་དེ་ ཞིག་འགྲོ་རྒྱུ་ཡོད་པ། སྟོང་འགྲོ་རྒྱུ་ཡོད་པ། དེ་མི་རྟག་པའི་རང་བཞིན་རེད། ཡིན་ན་ཡང་དེའི་ ནང་དུ་དམ་པའི་ཆོས་ཀྱི་བྱིན་རླབས་དང་མཁས་པ་དང་གྲུབ་ཐོབ་ཆེན་པོ་དེ་ཚོའི་བྱིན་རླབས་ དེ་ཚོ་ཞིག་འགྲོ་རྒྱུ་ཡོད་པ་ཞིག་དང་མེད་འགྲོ་རྒྱུ་ཡོད་མ་རེད། བྱ་རྒོད་ཕུང་པོའི་རི་བོ་སོགས་ཀྱི་གནས་བཤད་བཀའ་སློབ། 55 རྒྱུ་མཚན་དེའི་ཕྱིར་ན་དཔལ་ན་ལེནྡྲའི་གཙུག་ལག་ཁང་དུ་མཁས་པ་ཆེན་པོ་འཛམ་གླིང་ མཛེས་པར་བྱ་བའི་རྒྱན་དྲུག་ལ་སོགས་པ་བྱོན་པ་རེད། འཛམ་གླིང་མཛེས་པར་བྱ་བའི་རྒྱན་ དྲུག་གིས་རྣམ་དཔྱོད་ཀྱི་རྩལ་ལ་བརྟེན་ནས་རྫོགས་པའི་སངས་རྒྱས་བཅོམ་ལྡན་འདས་ཀྱི་ བཀའ་ཡི་དགོངས་པ་དེ་ཚོ་ཇི་ལྟ་བ་བཞིན་དུ་བཀྲལ་བ་ལ་བརྟེན་ནས་གདུལ་བྱ་སློབ་མ་ ཚོས་ཤེས་ཐུབ་པ། ཁོང་རྣམ་པའི་རིགས་པ་ལ་བརྟེན་ནས་ངོ་འཕྲོད་རྒྱུ་ཡོད་པ། དེ་ལ་ཡང་ ཐེ་ཚོམ་མེད་པར་སངས་རྒྱས་བཅོམ་ལྡན་འདས་ཀྱི་བཀའ་དྲི་མ་མེད་པ་དེ་འདྲ་ཞིག་རེད་ འདུག་ག་བསམ་ནས་ཧ་གོ་རྒྱུ་ཡོད་པ་བྱུང་ཡོད་རེད། དཔལ་མགོན་འཕགས་པ་ཀླུ་སྒྲུབ་དང་ འཕགས་པ་ཐོགས་མེད་ལ་སོགས་པ་སྐྱེས་བུ་ཁྱད་པར་ཅན་མང་པོ་བྱོན་ནས་བསྟན་བཅོས་ མང་པོ་བརྩམས་པ་མ་ཟད། དཔལ་ན་ལེནྡྲ་ཉམས་ཀྱང་དེའི་ནང་དུ་བྱོན་པའི་མཁས་པ་དང་ གྲུབ་ཐོབ་ཆེན་པོ་རྣམས་ཀྱིས་གསུངས་པའི་གདམས་ངག་དེ་མ་ཉམས་པར་འཛམ་གླིང་ཡུལ་ གྲུ་ཀུན་ལ་དར་ཡོད་རེད། དར་བ་བཞིན་དུ་རྒྱ་ནག་ལ་སོགས་པ་ཐེག་པ་ཆེན་པོའི་དགེ་བའི་ བཤེས་གཉེན་རྣམས་ཀྱིས་དེ་ལ་ཐོས་བསམ་དང་ཉམས་ལེན་གནང་བཞིན་པ་དེ་ཡང་། ང་ རང་ཚོ་བོད་དུ་བྱོན་པའི་མཁས་གྲུབ་ཆེན་པོ་ཐམས་ཅད་ཀྱི་བཀའ་དྲིན་ལ་བརྟེན་ནས་ཉམས་ སུ་ལེན་རྒྱུ་ཡོད་པ། དེ་ལ་བརྟེན་ནས་འབྲས་བུ་ཐོབ་རྒྱུ་ཡོད་པ་ཞིག་ད་ལྟ་ཆ་ཚང་བ་མ་ཉམས་ པར་བཞུགས་ཡོད་རེད། དེ་བཞིན་སྡེ་སྣོད་རྣམ་པ་གསུམ་གསུངས་ཡོད་རེད། དང་པོ་མངོན་པའི་སྡེ་སྣོད་ཀྱི་དབང་ དུ་བྱས་ན་སློབ་དཔོན་དབྱིག་གཉེན་གྱིས་མངོན་པའི་སྡེ་སྣོད་ཀྱི་དགོངས་པ་ཐམས་ཅད་ བྱ་རྒོད་ཕུང་པོའི་རི་བོ་སོགས་ཀྱི་གནས་བཤད་བཀའ་སློབ། 56 ཚུར་བསྡུས་ནས་གསུངས་བཞག་པ་མངོན་པ་མཛོད་རེད། དེ་ལའང་དེང་སང་གི་སྐབས་སུ་ མཁས་གྲུབ་མང་པོ་ཞིག་གིས་སློབ་དཔོན་དབྱིག་གཉེན་གྱི་གསུང་དེ་ལ་འགྲེལ་པ་བརྩམས་ ནས། སློབ་མས་ཀྱང་སློབ་དཔོན་དབྱིག་གཉེན་གྱི་དགོངས་པ་དེ་མཁྱེན་རྒྱུ་ཡོད་པ་ཞིག་ ཆགས་བསྡད་ཡོད་རེད། དེ་བཞིན་དུ་འདུལ་བའི་སྡེ་སྣོད་ཀྱི་དགོངས་པ་འགྲེལ་བ་ལ་ཁྱད་ པར་དུ་འཕགས་པ་སུ་རེད་ཟེར་ན། སློབ་དཔོན་ཡོན་ཏན་འོད་རེད། དེས་འདུལ་བའི་སྡེ་སྣོད་ ཀྱི་དགོངས་པ་ཐམས་ཅད་ཚུར་བསྡུས་ནས་བསྟན་བཅོས་བརྩམས་བཞག་པ་དེ་ལ་འདུལ་བ་ མདོ་རྩ་བ་ཞུ་བ་རེད། འདུལ་བ་མདོ་རྩ་བ་དེ་ཡང་ད་ལྟའི་སྐབས་སུ་བླ་མ་དགེ་བའི་བཤེས་ གཉེན་ཐམས་ཅད་ཀྱིས་གསུངས། སློབ་མ་དེ་ཚོས་གསན། སློབ་མ་དེ་ཚོའི་སེམས་ལ་སློབ་ དཔོན་ཡོན་ཏན་འོད་ཀྱིས་དེ་འདྲ་ཞིག་གསུངས་ཡོད་བསམ་ནས་སེམས་ལ་ངེས་ཤེས་འདྲེན་ རྒྱུ་ཡོད་པ་ཞིག་ཆགས་བསྡད་ཡོད་རེད། དེ་བཞིན་དུ་མདོ་སྡེའི་སྡེ་སྣོད་ཀྱི་དགོངས་པ་ལྟར་དུ་བྱས་ན། མདོ་སྡེའི་སྡེ་སྣོད་ཀྱི་ དགོངས་པ་ཐུན་མོང་མ་ཡིན་པ་དེ་དབུ་མའི་དགོངས་པ་རེད། དབུ་མའི་དགོངས་པ་དེ་དཔལ་ མགོན་འཕགས་པ་ཀླུ་སྒྲུབ་དང་། དེའི་དགོངས་པ་འགྲེལ་བར་བྱེད་པ་དཔལ་ལྡན་ཟླ་བ་ གྲགས་པས་མཛད་པའི་དབུ་མ་འཇུག་པའི་ནང་དུ་སྟོང་ཉིད་ཀྱི་རིགས་པ་རྣམས་གསལ་པོར་ གསུངས་ཡོད། དེ་ཡང་བླ་མ་དགེ་བའི་བཤེས་གཉེན་གྱིས་དེང་སང་ཡང་གསུངས་བཞིན་ པ་དང་། བླ་མ་དགེ་བའི་བཤེས་གཉེན་གྱིས་གསུངས་པ་དེ་ལ་བརྟེན་ནས་སློབ་མ་དེ་ཚོའི་ ཐུགས་ལ་ངེས་ཤེས་འཁྲུངས་ཐུབ་པ། ངེས་ཤེས་ཇི་ལྟ་བ་བཞིན་དུ་འཁྲུངས་ནས་མ་འོངས་ བྱ་རྒོད་ཕུང་པོའི་རི་བོ་སོགས་ཀྱི་གནས་བཤད་བཀའ་སློབ། 57 པའི་མི་རབས་ནས་མི་རབས་བར་དུ། དེའི་བསྟན་པ་དེ་མི་ཉམས་པར་རྒྱུན་སྐྱོང་ཐུབ་པའི་ བསྟན་པ་ལ་བཞུགས་བཞིན་པ་ཡིན་པའི་ཕྱིར་ན། དེ་ལྟར་དུ་ཉམས་སུ་ལེན་རོགས་གྱིས། ཁ་སང་ཞུས་པ་བཞིན་དཔལ་ན་ལེནྡྲའི་གཙུག་ལག་ཁང་དུ་མཁས་གྲུབ་ཆེན་པོ་མང་པོ་ ཞིག་བྱོན་ཡོད་པ་རེད། མཁས་གྲུབ་ཆེན་པོ་དེ་ཚོས་གདུལ་བྱ་སེམས་ཅན་ཐམས་ཅད་ལ་ཕན་ པའི་ཕྱིར་དུ་བཀའ་དང་བསྟན་བཅོས་ཀྱི་དགོངས་པ་བཀྲལ། བཀྲལ་བ་དེ་ཚོ་ང་རང་ཚོས་ གསོལ་བ་བཏབ་པའི་ཡུལ་དུ་བཞུགས་ཡོད་པ། གསོལ་བ་བཏབ་ན་ཡང་ང་རང་ཚོ་ལ་བྱིན་ རླབས་འཇུག་ཐུབ་པ་དེ་འདྲ་བཞུགས་ཡོད་པ་དེ་བསྐལ་པ་བཟང་པོ་ཞེ་དྲག་རེད། དཔལ་ན་ ལེནྡྲའི་གཙུག་ལག་ཁང་དུ་ཕེབས་པའི་སྐབས་སུ་དགེ་འདུན་རྗེས་སུ་དྲན་ནས་འཛམ་གླིང་ མཛེས་པར་བྱེད་པའི་རྒྱན་དྲུག་ལ་སོགས་པའི་མཁས་གྲུབ་ཆེན་པོ་དེ་ཚོ་ལ་གསོལ་བ་སྨོན་ ལམ་ཡང་དག་པར་བཏབ་ན། བྱིན་རླབས་ཁྱད་པར་ཅན་འཇུག་ཐུབ་པ་ཡོང་གི་རེད། དེ་བཞིན་དུ་སྒོམ་པས་ཉམས་སུ་ལེན་པའི་དབང་དུ་བྱས་ན། དཔལ་ན་ལེནྡྲའི་གཙུག་ ལག་ཁང་དུ་མཁས་གྲུབ་ཆེན་པོ་མང་པོ་བྱོན་པ་རེད། དཔེར་ན། དཔལ་མགོན་འཕགས་པ་ ཀླུ་སྒྲུབ་ལྟ་བུ་ལ་མཚོན་ན་མཁས་པ་ཆེན་པོ་རེད་དམ་ཟེར་ན་མཁས་པ་ཆེན་པོ་རེད། མཁས་ པ་ཆེན་པོ་ཙམ་མ་ཡིན་པར་གྲུབ་ཐོབ་ཆེན་པོ། ཉམས་ལེན་པ་ཆེན་པོ། ཉམས་ལེན་ལ་བརྟེན་ ནས་མཐར་ཐུག་གི་འབྲས་བུ་ཐོབ་པའི་གྲུབ་ཐོབ་ཆེན་པོ་ཁྱད་པར་དུ་འཕགས་པ་ཞིག་རེད། གྲུབ་ཐོབ་ཁྱད་པར་དུ་འཕགས་པ་བྱུང་བ་དེ་ཁོང་གི་གང་འདྲ་བྱས་ནས་ཉམས་ལེན་གནང་ བྱ་རྒོད་ཕུང་པོའི་རི་བོ་སོགས་ཀྱི་གནས་བཤད་བཀའ་སློབ། 58 བ་རེད་ཟེར་ན། ཕྱག་རྒྱ་ཆེན་པོ་སྒོམ་པ་ལ་བརྟེན་ནས་མཁས་པ་ཙམ་མ་ཡིན་པར་གྲུབ་ཐོབ་ ཆེན་པོ་སྐུ་ཚེ་འདི་ལ་གྲུབ་པ་ཐོབ་པའི་སྐྱེས་ཆེན་ཁྱད་དུ་འཕགས་པ་ཞིག་ལ་བྱོན་པ་རེད། དེ་ བྱོན་པ་ཙམ་དུ་མ་ཟད་ཁོང་གིས་ཁོ་རང་རྐྱང་པ་མ་ཡིན་པར་ཁོང་གི་གདམས་ངག་དེ་ཤཱ་བ་རི་ པ་དང་མཻ་ཏྲི་པ་སོགས་ལ་གནང་། དེ་ཚོས་གདམས་ངག་ཆ་ཚང་བ་ཉམས་སུ་བླངས། ཉམས་ སུ་བླངས་པ་ལ་བརྟེན་ནས་གྲུབ་པ་ཐོབ་ཐུབ་པ་བྱུང་བ་རེད། དེའི་རྒྱུན་དེ་མ་ཉམས་པར་ མངའ་བདག་མཻ་ཏྲི་པ་དང་ནཱ་རཽ་པ་ལ་སོགས་པ་ནས་བརྒྱུད་དེ་སྒྲ་བསྒྱུར་གྱི་རྒྱལ་པོ་མར་པ་ ལོ་ཙཱ་བ་ལ་བརྒྱུད། སྒྲ་བསྒྱུར་གྱི་རྒྱལ་པོ་མར་པ་ལོ་ཙཱ་བས་གདམས་ངག་དེ་རྣམས་གསན་ པའི་ཕྱིར་དུ་རྒྱ་གར་འཕགས་པའི་ཡུལ་དུ་ཕེབས། རྒྱ་གར་འཕགས་པའི་ཡུལ་ནས་གདམས་ ངག་དེ་གསན་ནས་བོད་ལ་སྤེལ་བ་ཙམ་དུ་མ་ཟད། ད་ལྟའི་སྐབས་སུ་བྱོན་པའི་བླ་མ་དགེ་བའི་བཤེས་གཉེན་དེ་ཚོས་ཉམས་ལེན་གནང་ བཞིན་པ་དེ་ཁོང་རྣམ་པའི་བཀའ་དྲིན་ལ་བརྟེན་ནས་བྱུང་བ་རེད། བླ་མ་དགེ་བའི་བཤེས་ གཉེན་རྣམ་པས་ཀྱང་དཔལ་མགོན་འཕགས་པ་ཀླུ་སྒྲུབ་དང་མངའ་བདག་མཻ་ཏྲི་པ་སོགས་ ཀྱིས་གདམས་ངག་དེ་ལྟ་བུ་ཞིག་གསུངས་ཡོད་རེད། གདམས་ངག་དེ་རྣམས་ང་རང་ཚོས་ ཉམས་སུ་བླངས་ན་གྲུབ་པ་ཐོབ་རྒྱུ་ཡོད་པ་བླ་མ་དགེ་བའི་བཤེས་གཉེན་རྣམས་ཀྱིས་ གསུངས་ཡོད་རེད། སློབ་མས་ཀྱང་ཚིག་རྐྱང་པ་མ་ཡིན་པར་གདམས་ངག་རྣམས་ཞུས་ཏེ་ ཉམས་སུ་བླངས་ན་འབྲས་བུ་དེ་དངོས་སུ་ཐོབ་རྒྱུ་ཡོད་པ་སེམས་ལ་ངེས་ཤེས་འདྲེན་ཐུབ་པ་ ཡོང་གི་ཡོད་རེད། དེའི་འབྲས་བུ་ཞིག་ཐོབ་རྒྱུ་ཡོད་པ་དེ་ཡང་ད་ལྟ་སངས་རྒྱས་ཀྱི་བསྟན་པ་ བྱ་རྒོད་ཕུང་པོའི་རི་བོ་སོགས་ཀྱི་གནས་བཤད་བཀའ་སློབ། 59 མི་ཉམས་པར་བཞུགས་ཡོད་པས། དཔལ་ན་ལེནྡྲའི་གཙུག་ལག་ཁང་དེ་རྣམས་མཇལ་བ་ལ་ བརྟེན་ནས་དཀོན་མཆོག་རིན་པོ་ཆེ་རྣམ་པ་གསུམ་ལ་དད་པ་སྐྱེ་ཐུབ་པ་དང་། དད་པ་སྐྱེས་ ནས་བྱིན་རླབས་འཇུག་ཐུབ་པ་དེ་འདྲ་ཡོང་གི་ཡོད་རེད། དེའི་སྐབས་སུ་གསོལ་འདེབས་ སྨོན་ལམ་གང་ལེགས་གནང་རྒྱུ་དེ་གལ་ཆེན་པོ་རེད། མཉན་ཡོད་སོགས་ཀྱི་གནས་བཤད་བཀའ་སློབ། དེ་རིང་སླར་ཡང་མཇལ་བ་དང་། རྒྱ་གར་གྱི་གནས་ཀྱི་སྐོར་སླར་ཡང་ཞུ་རྒྱུ་བྱུང་བ་ལ་ དགའ་པོ་བྱུང་། ཐུགས་རྗེ་ཆེ་དང་བཀྲ་ཤིས་བདེ་ལེགས་ཞུ་གི་ཡིན། ཁ་སང་གི་སྐབས་སུ་ བདག་ཅག་གི་སྟོན་པ་རྫོགས་པའི་སངས་རྒྱས་བཅོམ་ལྡན་འདས་སངས་རྒྱས་པའི་གནས་ རྡོ་རྗེ་གདན་བྱང་ཆུབ་ལྗོན་ཤིང་གི་སྐོར་དང་། བཀའ་དང་པོ་བདེན་བཞིའི་ཆོས་ཀྱི་འཁོར་ལོ་ བསྐོར་བའི་གནས་དྲང་སྲོང་ལྷུང་བ་རི་དྭགས་ཀྱི་ནགས་དང་། ཡུམ་ཤེས་རབ་ཀྱི་ཕ་རོལ་ཏུ་ ཕྱིན་པ་གསུངས་པའི་གནས་བྱ་རྒོད་ཕུང་པོའི་རི་བོ། རྒྱ་གར་འཕགས་པའི་ཡུལ་གྱི་མཁས་པ་ དང་གྲུབ་ཐོབ་ཆེན་པོ་དེ་ཚོ་བྱོན་པའི་གནས་ན་ལེནྡྲའི་སྐོར་ཞུས་པ་རེད། དེ་ཚོ་ཁྱེད་རྣམ་པ་ཁ་ ཤས་ལ་དངོས་སུ་མཇལ་བའི་གོ་སྐབས་མེད་ནའང་མ་འོངས་པ་ལ་མཇལ་ནས་གསོལ་བ་ སྨོན་ལམ་འདེབས་པའི་གོ་སྐབས་ཡོད་པ་ཡིན་དུས། ས་གནས་དེ་དག་ལ་ཕེབས་རྒྱུ་དེའང་ གལ་ཆེན་པོ་ཡིན་པ་ཞིག་དང་། ས་གནས་དེ་དག་ལ་ཕེབས་ནས་སྔོན་གྱི་རྫོགས་པའི་སངས་ རྒྱས་བཅོམ་ལྡན་འདས་ཀྱི་མཛད་པ་དེ་ཚོ་རྗེས་སུ་དྲན། དེས་གསུངས་པའི་དམ་པའི་ཆོས་ རྗེས་སུ་དྲན། ས་གནས་དེ་དག་ལ་དར་བའི་ཐེག་པ་ཆེ་ཆུང་དང་། དམིགས་བསལ་གྱི་གསང་ སྔགས་རྡོ་རྗེ་ཐེག་པའི་སྒོ་ལ་བཞུགས་ནས་མཁས་པ་དང་གྲུབ་པ་ཐོབ་པའི་དམ་པ་དེ་རྣམས་ ཀྱི་མཛད་པ་རྗེས་སུ་དྲན་པར་བྱས་ནས་སེམས་རྒྱུད་ལ་དད་པ་དང་མོས་གུས་སྐྱེས་ན་བྱིན་ རླབས་ཁྱད་པར་ཅན་འཇུག་རྒྱུ་ཡོད་པ་ལ་བརྟེན་ནས་དེ་ཚོ་ཞུས་པ་རེད། མཉན་ཡོད་སོགས་ཀྱི་གནས་བཤད་བཀའ་སློབ། 61 དེ་རིང་རྫོགས་པའི་སངས་རྒྱས་སྤྱིར་བཏང་མཉན་ཡོད་ལ་རྒྱུན་རིང་ཤོས་བཞུགས་པ་ རེད་ལ། མཉན་ཡོད་ལ་གཙུག་ལག་ཁང་དང་དགེ་འདུན་གྱི་ཀུན་དགའ་རྭ་བ་རྣམ་པ་གཉིས་ བཞུགས་ཡོད་པའི་ནང་ནས། དང་པོ་མགོན་མེད་ཟས་སྦྱིན་གྱི་ཀུན་དགའ་རྭ་བ་ལ་ལོ་ཉི་ ཤུ་ཐམ་པ་བཞུགས་པ་ཞིག་དང་། གཉིས་པ་དེའི་ཤར་དུ་ཡོད་པའི་རི་དྭགས་འཛིན་མས་ བཞེངས་པའི་གཙུག་ལག་ཁང་དང་ཀུན་དགའ་རྭ་བའི་ནང་དུ་ལོ་ལྔ་བཞུགས། མཉན་ཡོད་ དུ་བསྡོམས་པའི་ལོ་ཉེར་ལྔའི་རིང་དུ་བཞུགས་པ་རེད། རྒྱུ་མཚན་དེའི་ཕྱིར་ན་ས་གནས་དེ་ དག་ལ་བྱིན་རླབས་ཁྱད་པར་ཅན་ཡོད་པ་ཞིག་དང་། དེའི་ནང་ནས་ཀྱང་གནས་དེ་ཉིད་དུ་ཐེག་ པ་ཆེན་པོའི་མདོ་ཕལ་ཆེ་བ་གསུངས་པའི་གནས་ཡིན་པའི་ཕྱིར་ན་བྱིན་རླབས་ཁྱད་པར་དུ་ འཕགས་པ་ཡོད་པས་དེ་རིང་མཉན་ཡོད་སྐོར་ཞུ་གི་ཡིན། གཙོ་བོ་རྫོགས་པའི་སངས་རྒྱས་བཅོམ་ལྡན་འདས་ཀྱིས་རྫུ་འཕྲུལ་དང་ཆོས་འཕྲུལ་ གྱི་བཀོད་པ་བསྟན་པ་རེད། དེའང་ཟླ་བ་དང་པོ་ཚེས་པ་གཅིག་ནས་བཟུང་ཏེ་ཟླ་བ་དང་པོའི་ ཚེས་བཅོ་ལྔ་བར་རྫུ་འཕྲུལ་གྱི་བཀོད་པ་བསྟན་པར་མཛད་པ་རེད། རྫུ་འཕྲུལ་གྱི་བཀོད་ པ་བསྟན་པར་མཛད་པ་ལ་བརྟེན་ནས་སོ་སོའི་སྐྱེ་བོས་སློབ་མ་ཁྱད་པར་ཅན་མང་པོ་ཞིག་ དད་གུས་སྐྱེ་དགོས་པ་དང་དམ་པའི་ཆོས་ལ་ཞུགས་དགོས་པ་བྱུང་ཡོད་རེད། དེ་ལྟ་བུའི་རྫུ་ འཕྲུལ་བསྟན་པའི་གནས་དེའང་ས་གནས་དེ་ཉིད་དུ་བཞུགས་ཡོད་པས། གནས་དེ་དག་ལ་ ཕེབས་པའི་སྐབས་སུ་གཏོང་བ་རྗེས་སུ་དྲན་པ་དང་ཚུལ་ཁྲིམས་རྗེས་སུ་དྲན་པ་གཉིས་པོ་དེ་ ཡང་ནས་ཡང་དུ་དྲན། ཡང་ནས་ཡང་དུ་ལག་ལེན་བསྟར་དགོས་པ་ཡིན་པའི་ཕྱིར་ན། དང་ མཉན་ཡོད་སོགས་ཀྱི་གནས་བཤད་བཀའ་སློབ། 62 པོ་གཏོང་བ་རྗེས་སུ་དྲན་པའི་དབང་དུ་བྱས་ན། རྫོགས་པའི་སངས་རྒྱས་བཅོམ་ལྡན་འདས་ ཀྱི་ཞལ་ནས་དམ་པའི་ཆོས་གསུངས་པའི་སྐབས་སུ་ཕྱི་ཡི་ལོངས་སྤྱོད་ལ་བརྟེན་ནས་གཙུག་ ལག་ཁང་ཁྱད་པར་དུ་འཕགས་པ་ཞིག་བཞེངས་ན། དེ་ལས་ལྷག་པའི་བསོད་ནམས་མེད་པ་ གསུངས་ཡོད། དེ་ལྟ་བུའི་བསོད་ནམས་ཆེན་པོ་བྱུང་བའི་རྒྱུ་མཚན་ཡང་། དཔེར་ན། མཉན་ཡོད་དུ་ཁྱིམ་ བདག་མགོན་མེད་ཟས་སྦྱིན་གྱིས་ཀུན་དགའ་རྭ་བ་དེ་བཞེངས་པ་ལ་བརྟེན་ནས་རྫོགས་པའི་ སངས་རྒྱས་བཅོམ་ལྡན་འདས་ལོ་ཉི་ཤུའི་རིང་བཞུགས། རྫོགས་པའི་སངས་རྒྱས་བཅོམ་ ལྡན་འདས་ཀྱིས་དམ་པའི་ཆོས་གསུངས། དམ་པའི་ཆོས་གསུངས་པ་ཙམ་དུའང་མ་ཟད་ དམ་པའི་ཆོས་ཉམས་སུ་ལེན་མཁན་གྱི་མཁས་པ་དང་གྲུབ་པ་ཐོབ་པའི་སྐྱེས་ཆེན་མང་པོ་ བྱོན་པ་རེད། དེ་ཙམ་མ་ཟད་མི་རབས་ནས་མི་རབས་བར་རྫོགས་པའི་སངས་རྒྱས་བཅོམ་ ལྡན་འདས་ཀྱི་དམ་པའི་ཆོས་དེ་མ་ཉམས་པ། འཇིག་རྟེན་གྱི་ཁམས་གྲོང་ཁྱེར་ནས་གྲོང་ཁྱེར། གླིང་ཕྲན་ནས་གླིང་ཕྲན། གླིང་ཆེན་ནས་གླིང་ཆེན་བརྒྱད་དེ་དམ་པའི་ཆོས་དར་ཏེ་ད་ལྟ་རྒྱ་ གར། བལ་ཡུལ། བོད། འབྲུག ། ཉི་ཧོང་ལ་སོགས་པའི་གླིང་ཕྲན་མང་པོ་ལ་དམ་པའི་ཆོས་ དར། དམ་པའི་ཆོས་དར་བ་ཙམ་མ་ཡིན་པར་དམ་པའི་ཆོས་ཉམས་སུ་ལེན་པ་ལ་བརྟེན་ ནས་སེམས་ཅན་མང་པོ་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་ཡོད་པ། ཐར་པ་ དང་ཐམས་ཅད་མཁྱེན་པའི་གོ་འཕང་མ་ཐོབ་ན་ཡང་། སེམས་ཅན་མང་པོའི་རྒྱུད་ལ་བྱམས་ དང་སྙིང་རྗེ་བྱང་ཆུབ་ཀྱི་སེམས་སོགས་སྐྱེ་ཐུབ་པ། སེམས་ཅན་སྡུག་བསྔལ་ཅན་རྣམས་སྡུག་ མཉན་ཡོད་སོགས་ཀྱི་གནས་བཤད་བཀའ་སློབ། 63 བསྔལ་ལས་བསྐྱབ་པ། མི་དགེ་བ་གསོག་མཁན་དེ་ཚོ་མི་དགེ་བ་སྤང་བར་བྱེད་པ་སོགས་ཀྱི་ སྒོ་ནས་ཕྲིན་ལས་བསམ་གྱི་མི་ཁྱབ་པ་བྱུང་བ་རེད། དེའི་ཕྲིན་ལས་དེ་གང་ལ་བརྟེན་ནས་བྱུང་བ་རེད་སྙམ་ན། ཁྱིམ་བདག་མགོན་མེད་ཟས་ སྦྱིན་གྱི་ཀུན་དགའ་རྭ་བ་དེ་བཞེངས་པ་ལ་བརྟེན་ནས་བྱུང་བ་ཡིན་པའི་ཕྱིར་ན། དེས་ན་ བསོད་ནམས་ཀྱི་ཚོགས་བསགས་པ་ལ་ཁྱད་པར་དུ་འཕགས་པ་དེ་གཙུག་ལག་ཁང་བཞེངས་ པ་དེ་རེད་གསུངས་པ་རེད། སྤྱིར་བཏང་ཁྱིམ་བདག་མགོན་མེད་ཟས་སྦྱིན་གྱི་ཀུན་དགའ་རྭ་བ་དེ་དངོས་པོ་འདུས་ བྱས་ཡིན་པའི་ཕྱིར་ན་ཏོག་ཙམ་ཉམས་ཡོད་རེད་དེ། ཡིན་ན་ཡང་ཁྱིམ་བདག་མགོན་མེད་ ཟས་སྦྱིན་གྱི་ཀུན་དགའ་རྭ་བའི་ཕྲིན་ལས་དེ་ད་ལྟ་ཉམས་ཡོད་མ་རེད། ད་ལྟ་འཛམ་བུ་གླིང་ གི་ས་གནས་མང་པོ་ལ་དེའི་ཕྲིན་ལས་དེ་འཇུག་བཞིན་པ་རེད། ང་རང་ཚོ་ལ་མཚོན་ན་ཡང་ རྫོགས་པའི་སངས་རྒྱས་བཅོམ་ལྡན་འདས་ཀྱི་བསྟན་པའི་སྒོ་ལ་བཞུགས་རྒྱུ་ཡོད་པ་དང་། བསྟན་པའི་སྒོ་ལ་བཞུགས་ནས་དམ་པའི་ཆོས་ཉམས་སུ་ལེན་རྒྱུ་ཡོད་པའི་བསྐལ་པ་བཟང་ པོ་དེ་གང་ལ་བརྟེན་ནས་བྱུང་བ་རེད་ཟེར་ན། ཁྱིམ་བདག་མགོན་མེད་ཟས་སྦྱིན་གྱི་ཀུན་ དགའ་རྭ་བའི་ཕྲིན་ལས་ལ་བརྟེན་ནས་བྱུང་བ་རེད། ཁྱིམ་བདག་མགོན་མེད་ཟས་སྦྱིན་གྱི་ ཀུན་དགའ་རྭ་བ་ལ་རྫོགས་པའི་སངས་རྒྱས་བཅོམ་ལྡན་འདས་བཞུགས་ནས་དམ་པའི་ ཆོས་གསུངས། ཉན་ཐོས་ཀྱི་དགེ་འདུན་རྣམས་ཀྱིས་ཆོས་ཞུས་ཏེ་དམ་པའི་ཆོས་ཀྱི་རྒྱུན་དེ་ རིམ་བཞིན་སྤེལ་ནས་ད་ལྟ་ང་རང་ཚོས་ཉམས་སུ་ལེན་པའི་གོ་སྐབས་བྱུང་བ་རེད། མཉན་ཡོད་སོགས་ཀྱི་གནས་བཤད་བཀའ་སློབ། 64 རྒྱུ་མཚན་དེའི་ཕྱིར་ན་ཁྱིམ་བདག་མགོན་མེད་ཟས་སྦྱིན་གྱིས་གཙུག་ལག་ཁང་བཞེངས་ པ་དེ་ཁོ་རང་གི་ངོས་ནས་ཡིན་ན་བསོད་ནམས་ཆེན་པོ་གཅིག་དང་། ང་རང་ཚོ་དམ་པའི་ཆོས་ ཀྱི་སྒོ་ལ་ཞུགས་པ་པོ་རྣམས་ལ་ལྟོས་ན་བཀའ་དྲིན་ཁྱད་པར་དུ་འཕགས་པ་ཞིག་ཡིན་པའི་ ཕྱིར་ན། གཙུག་ལག་ཁང་དེ་བཞེངས་པ་ལ་སྤྱིར་ཕན་ཡོན་ཆེན་པོ་ཡོད་པ་དང་། དམིགས་ བསལ་གྱི་ཁྱིམ་བདག་མགོན་མེད་ཟས་སྦྱིན་གྱི་ཀུན་དགའ་རྭ་བ་ལ་བརྟེན་ནས་རྒྱ་གར་ འཕགས་པའི་ཡུལ་དུ་དཔལ་ནཱ་ལེནྡྲའི་གཙུག་ལག་ཁང་དང་བི་ཀྲ་མ་ཤི་ལ་སོགས་པའི་ གཙུག་ལག་ཁང་རྣམས་རིམ་བཞིན་དར། དེ་བཞིན་རྒྱ་ནག་དང་བོད་ལ་སོགས་པར་རིམ་ བཞིན་དར་བ་ལ་བརྟེན་ནས་དེ་ལ་དམ་པའི་ཆོས་ཀྱི་སྡེ་ཚུགས། དམ་པའི་ཆོས་འཆད་ཉན་ གནང་ཐུབ་པ་ལ་བརྟེན་ནས་མཐར་ཐུག་གི་འབྲས་བུ་ཐོབ་རྒྱུ་ཡོད་པ། གནས་སྐབས་དངོས་ པོའི་ཕྲིན་ལས་ཀྱི་དབང་དུ་བྱས་ན་ཡང་གཙུག་ལག་ཁང་བཞེངས་པ་ལ་བརྟེན་ནས་དམ་པའི་ ཆོས་ཀྱི་ཉམས་ལེན་གནང་ཐུབ་པའི་མཐུན་རྐྱེན་ཚང་བ། གཙུག་ལག་ཁང་བཞེངས་པ་དེ་ ཁྱད་པར་དུ་འཕགས་པ་ཡིན་པ་ཙམ་དུ་མ་ཟད། གདུལ་བྱ་དེ་ཚོས་མཇལ་ན་དད་པ་དང་སྤྲོ་ བ་འཕེལ་བའི་ནུས་པ་དང་ལྡན་པ་དེ་འདྲ་ཞིག་བཞེངས་གནང་བ་རེད། དེ་ལྟ་བུའི་བཀོད་པ་ དེ་ད་ལྟ་གནས་སྐབས་ཉམས་སོང་བ་རེད། ཡིན་ན་ཡང་རིམ་པས་རྒྱ་གར་གྱི་ན་ལེནྡྲའི་གཙུག་ ལག་ཁང་དང་ཨོ་ཏན་པུ་རིའི་གཙུག་ལག་ཁང་ལ་སོགས་པ་ལ་བརྟེན་ནས། བོད་གངས་ཅན་ གྱི་ལྗོངས་སུ་བསམ་ཡས་ཀྱི་གཙུག་ལག་ཁང་བཞེངས་པའི་སྐབས་སུ་ཨོ་ཏན་པུ་རི་གཙུག་ ལག་ཁང་ལ་དཔེ་བྱས་ཏེ་བཞེངས་པ་རེད། དཔེ་གནང་དགོས་པའི་རྒྱུ་མཚན་ནི་གཙུག་ལག་ མཉན་ཡོད་སོགས་ཀྱི་གནས་བཤད་བཀའ་སློབ། 65 ཁང་གི་བཀོད་པ་དེ་ཚོ་ལ་བརྟེན་ནས་གདུལ་བྱའི་རྒྱུད་ལ་དད་པ་དང་མོས་གུས་འཕེལ་བ་ དང་། ཏིང་ངེ་འཛིན་དང་བྱམས་པ་དང་བྱང་ཆུབ་ཀྱི་སེམས་ལ་སོགས་པ་འཕེལ་བའི་ནུས་པ་ དང་ལྡན་པ་ཞིག་དགོས་པ་ཡིན་དུས། གཙུག་ལག་ཁང་དེ་ལ་བཀོད་པ་མ་འདྲ་བ་དང་བཀོད་ པ་ཁྱད་པར་ཅན་ཡོད་པ་ནང་བཞིན་དེ་འབྱུང་གི་ཡོད་རེད། དེ་ལྟ་བུའི་གཙུག་ལག་ཁང་གི་ཤུལ་དེ་ཚོ་མཇལ་བའི་སྐབས་སུ་དད་པ་མོས་གུས་དང་། ཡིད་ཆེས་སྐྱེས་ཏེ་གསོལ་བ་སྨོན་ལམ་བཏབ་ན་བྱིན་རླབས་ཁྱད་པར་ཅན་འཇུ ག་པ་ལ་བརྟེན་ ནས་ད་ལྟ་ང་རང་ཚོས་ཁྱིམ་བདག་མགོན་མེད་ཟས་སྦྱིན་གྱི་ཀུན་དགའ་རྭ་བ་མཇལ་གྱི་ཡོད་ རེད། དེ་མཇལ་བའི་སྐབས་སུ་སྨོན་ལམ་རྒྱབ། གསོལ་བ་བཏབ་ན་རྫོགས་པའི་སངས་རྒྱས་ བཅོམ་ལྡན་འདས་ཀྱི་ཕྲིན་ལས་ཀྱི་འཇུག་པ་ཡོང་གི་ཡོད་པ་རེད། དེ་ག་རེ་ལ་བརྟེན་ནས་བྱུང་ གི་ཡོད་རེད་ཟེར་ན། གཏོང་བ་རྗེས་སུ་དྲན་པ་ལ་བརྟེན་ནས་བྱིན་རླབས་ཁྱད་པར་ཅན་འཇུག་ ཐུབ་པ་ཡོང་གི་ཡོད་པས། གཏོང་བ་རྗེས་སུ་དྲན་པ་དེ་ཞེ་དྲག་གལ་ཆེན་པོ་རེད། དེ་ནས་རྗེས་སུ་དྲན་པ་ལྔ་པ་དེ་ཚུལ་ཁྲིམས་རྗེས་སུ་དྲན་པ་རེད། ཚུལ་ཁྲིམས་རྗེས་སུ་ དྲན་པ་དེ་ད་ལྟ་གཙུག་ལག་ཁང་དེ་ལྟ་བུའི་ནང་དུ་འཛུལ་ནས་བཞུགས་པའི་སྐབས་སུ་གང་ འདྲ་ཞིག་དགོས་ཀྱི་ཡོད་རེད་ཟེར་ན། ང་རང་ཚོའི་ལུས་ངག་ཡིད་གསུམ་པོ་དེ་སྤང་བྱ་མི་དགེ་ བའི་ཕྱོགས་སུ་མ་བཏང་བར། བསམ་པ་སེམས་ཀྱི་དབང་དུ་བྱས་ནའང་བསམ་པ་བཟང་ པོ་བྱེད་ནས་སེམས་ཅན་ཐམས་ཅད་ལ་བྱམས་དང་སྙིང་རྗེ ། བྱང་ཆུབ་ཀྱི་སེམས་ལ་སོགས་ པའི་ཀུན་སློང་རྣམ་པར་དག་པ་ཞིག་སྐྱེ། སྐབས་རེ་ང་རང་ཚོ་སོ་སོ་སྐྱེ་བོ་ཟེར་བ་དེ་ལ་འདོད་ མཉན་ཡོད་སོགས་ཀྱི་གནས་བཤད་བཀའ་སློབ། 66 ཆགས། ཞེ་སྡང་། གཏི་མུག་ལ་སོགས་པ་ཡོང་གི་རེད། ཡིན་ནའང་དེའི་སྐབས་སུ་དྲན་པ་ དང་ཤེས་བཞིན་ལ་བརྟེན་ནས་སེམས་དེ་འདོད་ཆགས། ཞེ་སྡང་། གཏི་མུག་གསུམ་གྱི་དབང་ དུ་མ་ཤོར་བ་བྱས་ནས། བྱམས་དང་སྙིང་རྗེ། བྱང་ཆུབ་ཀྱི་སེམས་ཀྱི་ཕྱོགས་སུ་བཏང་ཐུབ་ པ་ཞིག་དགོས། དེ་བཞིན་དུ་ངག་གི་སྒོ་ནས་ཡིན་ནའང་། དེ་བཞིན་བཤེགས་པ་རྫོགས་པའི་ སངས་རྒྱས་བཅོམ་ལྡན་འདས་ཀྱི་ཡོན་ཏན་བརྗོད་པ་ལ་སོགས་པ་དང་མདོ་འདོན་པ་དང་ སྔགས་བཟླས་པ་ལ་སོགས་པའི་སྒོ་ནས་དམ་པའི་ཆོས་ལ་བརྩོན་དགོས་པ་དང་། གཙུག་ ལག་ཁང་གི་ནང་དུ་བཞུགས་སྐབས་ངག་ཚུལ་ཁྲིམས་དང་མཐུན་པ། སེམས་དྲན་ཤེས་དང་ བག་ཡོད་དང་བཅས་པ་ཞིག་དགོས་ཀྱི་ཡོད་རེད་བསམ། སྤྱིར་བཏང་གི་དབང་དུ་བྱས་ན་སོ་སོའི་སྐྱེ་བོ་ཟེར་མཁན་དེ་ལ་རྫུན། ཕྲ་མ། ཚིག་རྩུབ། ངག་འཁྱལ་ལ་སོགས་པ་ཡང་ཤོར་གྱི་ཡོད་རེད་དེ། སེམས་དེ་དྲན་ཤེས་དང་བག་ཡོད་ཀྱི་སྒོ་ ནས་ངག་གི་གསོལ་འདེབས་ལ་སོགས་པ་བྱེད། དམ་པའི་ཆོས་ཀྱི་འབེལ་གཏམ་ལ་སོགས་ པ་སྒྲོག །དེ་འདྲ་བྱུང་ན་གཙུག་ལག་ཁང་གི་བྱིན་རླབས་དང་གཙུག་ལག་ཁང་གི་ནུས་པ་འབྱུང་ གི་ཡོད་རེད། དེ་བཞིན་དུ་ལུས་ཀྱི་སྤྱོད་ལམ་ལ་ཡང་དགེ་བའི་སྤྱོད་ལམ་དང་མི་དགེ་བའི་སྤྱོད་ ལམ་གཉིས་ཡོད་རེད། ཚུལ་ཁྲིམས་རྗེས་སུ་དྲན་ཏེ་ང་རང་ཚོའི་ལུས་དེ་ག་དུས་ཡིན་ནའང་མི་ དགེ་བའི་ཕྱོགས་སུ་མ་འགྲོ་བ་ཞིག་བྱེད་ཀྱི་ཡིན་བསམ་པ་དང་། རབ་བྱུང་ན་ཚུལ་ཁྲིམས་རྣམ་ པར་དག་པ་སྲུང་ཐུབ་པ་ཞིག །དེ་ལྟ་བུ་མ་བྱུང་ན་ཡང་གཙུག་ལག་ཁང་དེར་གནས་པའི་སྐབས་ ལ་ལུས་ཀྱི་སྤྱོད་པ་ངན་པར་མ་འགྲོ་བ་བྱེད་ཀྱི་ཡིན་བསམ་པའི་ཀུན་སློང་རྣམ་པར་དག་པ་ཞིག་ མཉན་ཡོད་སོགས་ཀྱི་གནས་བཤད་བཀའ་སློབ། 67 དགོས། དེ་ལྟ་བུ་ཞིག་སྒྲུབ། དེ་ལྟ་བུའི་སྡིག་པ་མི་དགེ་བ་སྟེ་ལུས་ཀྱི་སྤྱོད་ལམ་ངན་པ་དག་ པར་བྱེད་ཀྱི་ཡིན་བསམ་པ་ཞིག་དང་། ལུས་ཀྱི་སྤྱོད་ལམ་རྣམ་པར་དག་པ་སྦྱིན་པ་བཏང་བ་ལ་ སོགས་པའི་སྒོ་ནས་དགེ་བའི་རྩ་བ་བསགས་ཀྱི་ཡིན་བསམ་པ་ཞིག་དགོས་པ་དང་། དེ་ལྟ་བུའི་ཀུན་སློང་རྣམ་པར་དག་པ་དེ་སྐྱེ་ན་ཚུལ་ཁྲིམས་ཡིན་ནའང་ཁྱད་པར་དུ་ འཕགས་པ་ཞིག་ཡིན་པས། དེ་ལྟ་བུའི་ལུས་ངག་གི་ཀུན་སྤྱོད་རྣམས་གཏོང་བ་རྗེས་སུ་དྲན་ པ་དང་ཚུལ་ཁྲིམས་རྗེས་སུ་དྲན་པ་རྣམ་པ་གཉིས་ཀྱི་སྒོ་ནས་འཇུག་དགོས་པ་ཡིན་པའི་ཕྱིར་ ན། ང་རང་ཚོ་ལ་ད་ལྟ་དངོས་སུ་མཇལ་རྒྱུ་ཡོད་པ་དེ་མགོན་མེད་ཟས་སྦྱིན་གྱི་ཀུན་དགའ་རྭ་ བ་དེ་ཡིན་པས། དེ་དངོས་སུ་མཇལ་ནས་གསོལ་བ་སྨོན་ལམ་འདེབས་རྒྱུ་ཡོད་པའི་སྐབས་ སུ། དེ་ལྟར་གསོལ་བ་སྨོན་ལམ་དང་དད་པ་མོས་གུས་སྐྱེ་རྒྱུ་དེ་གལ་ཆེན་པོ་རེད། དཔེར་ ན། མཉན་ཡོད་གནས་སུ་ཡོད་པའི་མགོན་མེད་ཟས་སྦྱིན་གྱི་ཀུན་དགའ་རྭ་བ་དེ་མཇལ་བའི་ སྐབས་སུ། བདག་ཅག་གི་སྟོན་པ་རྫོགས་པའི་སངས་རྒྱས་བཅོམ་ལྡན་འདས་ས་གནས་དེ་ ན་བཞུགས་ནས། ཐུགས་རྗེ་ཆེན་པོས་མ་གྱུར་ནམ་མཁའི་མཐའ་དང་མཉམ་པའི་སེམས་ ཅན་ཐམས་ཅད་ལ་ཐུགས་བརྩེ་བ་ཆེན་པོས་དགོངས་ཏེ། སྐབས་རེ་ཏིང་ངེ་འཛིན་ལ་མཉམ་ པར་བཞུགས། སྐབས་རེ་གདུལ་བྱ་སེམས་ཅན་ཐམས་ཅད་ཀྱི་དོན་དུ་དམ་པའི་ཆོས་ཀྱི་ འཁོར་ལོ་བསྐོར་བར་མཛད་པ་དང་། དེ་བཞིན་དུ་ས་གནས་དེ་ན་བཞུགས་པའི་ཉན་ཐོས་ཆེན་པོ་འཕགས་པ་ཤཱ་རིའི་བུ་དང་། མཉན་ཡོད་སོགས་ཀྱི་གནས་བཤད་བཀའ་སློབ། 68 མོ་འགལ་གྱི་བུ། འོད་སྲུངས་ཆེན་པོ་ལ་སོགས་པ་ས་གནས་དེ་དག་ལ་བཞུགས་པའི་སྐབས་ སུ། ཐུགས་ཀྱི་དགོངས་པ་སེམས་ཅན་ཐམས་ཅད་ལ་དམིགས་པ་མེད་པའི་སྙིང་རྗེ་ཆེན་པོ་ འཇིག་རྟེན་གྱི་ཁམས་འདི་ན་ཕྱོགས་རིས་དང་ཆགས་སྡང་མེད་པར་ཐུགས་བརྩེ་བ་ཆེན་པོས་ དགོངས་ཡོད་པ། ཐུགས་བརྩེ་བ་ཆེན་པོས་སྒོ་ནས་གདུལ་བྱ་རྣམས་ལ་མཇལ་བ་ཙམ་གྱི་ དད་པ་དང་ཡིད་ཆེས་སྐྱེས་ཏེ་དམ་པའི་ཆོས་ཀྱི་སྒོར་ཞུགས་ཐུབ་པ། ཁ་ཤས་ལ་གསུང་དམ་ པའི་ཆོས་བསྟན་པས་སེམས་རྒྱུད་འདུལ་བ། དམ་པའི་ཆོས་རྣམ་པ་སྣ་ཚོགས་པ་གསུངས་ ནས་དེ་ཚོར་ཉན་ཏེ་གདུལ་བྱ་དེ་ཚོ་ཐར་པ་དང་ཐམས་ཅད་མཁྱེན་པའི་ལམ་ལ་བཀོད་པ། ཁ་ ཤས་ལ་རྫུ་འཕྲུལ་གྱི་བཀོད་པ་བསྟན་ནས་འདུལ་བར་འོས་པ་དེ་ཚོ་འདུལ། ཆོས་མེད་པ་དེ་ ཚོར་ཆོས་ཡོད་པ། ཆོས་ཡོད་པ་དེ་ཚོར་གོང་ནས་གོང་དུ་འཕེལ་བ། འབྲས་བུ་མ་ཐོབ་པ་དེ་ ཚོར་འབྲས་བུ་ཐོབ་པར་བྱེད་པ། དམ་པའི་ཆོས་ཀྱི་སྒོ་ལ་མ་ཞུགས་པ་དེ་ཚོར་ཆོས་ཀྱི་སྒོར་ ཞུགས་པར་བྱེད་པའི་སྒོ་ནས་མཛད་པ་དང་ཕྲིན་ལས་བསྐྱངས་ཡོད་རེད། རང་གཞན་གྱི་དོན་ གཉིས་ལྷུན་གྱིས་འགྲུབ་པ་བྱུང་ཡོད་རེད། ང་རང་ཚོ་ཡང་དམ་པའི་ཆོས་ཀྱི་སྒོ་ལ་ཞུགས། གསོལ་བ་སྨོན་ལམ་ཡག་པོ་ཞིག་བཏབ་ ན། མ་འོངས་པར་དེ་ལྟ་བུ་འགྲུབ་ཐུབ་པའི་བ སྐལ་པ་བཟང་པོ་ཡོད་པ་ལ་བརྟེན་ནས་དེ་ལྟ་ བུ་ཡོང་རྒྱུ་ཡོད་པ་ཞིག་དང་། འབྲས་བུ་བཟང་པོ་ཞིག་འབྱུང་རྒྱུ་ཡོད་པའི་ཕྱིར་ན། གནས་དེ་ དག་མཇལ་བའི་སྐབས་སུ་སྤོས་དང་མེ་ཏོག་ལ་སོགས་པའི་མཆོད་པ་ཕུལ། གསོལ་བ་སྨོན་ ལམ་བཏབ། དེ་འདྲ་བྱས་ན་དེའི་འབྲས་བུ་དེ་རང་གི་སེམས་ཀྱི་སྟེང་དུ་དམ་པའི་ཆོས་ཀྱི་ མཉན་ཡོད་སོགས་ཀྱི་གནས་བཤད་བཀའ་སློབ། 69 བག་ཆགས་ཁྱད་པར་དུ་འཕགས་པ་ཡོང་གི་ཡོད་པ་དང་། དམ་པའི་ཆོས་ཀྱི་བག་ཆགས་ཁྱད་ པར་དུ་འཕགས་པ་དེ་དུས་ནམ་ཡང་ཉམས་རྒྱུ་མེད་པར་ཇེ་བཟང་ནས་ཇེ་བཟང་འཕེལ་འགྲོ་ རྒྱུ། ད་ལྟ་དངོས་སུ་འཕེལ་ཐུབ་ཀྱང་རུང་མ་ཐུབ་ཀྱང་རུང་སྐྱེ་བ་ནས་སྐྱེ་བ། ཚེ་རབས་ནས་ཚེ་ རབས་ལ་ཇེ་བཟང་ནས་ཇེ་བཟང་འབྱུང་བ་ལ་བརྟེན་ནས་མཐར་ཐུག་གི་འབྲས་བུ་རྫོགས་ པའི་སངས་རྒྱས་བཅོམ་ལྡན་འདས་ཀྱི་གོ་འཕང་ཐོབ་ནུས་པའི་ནུས་པ་དང་ལྡན་པ་ཡིན་པའི་ ཕྱིར་ན། ད་ལྟ་གནས་དེ་ཚོར་གནས་བསྐོར་དུ་ཕེབས་སྐབས་གསོལ་བ་དང་སྨོན་ལམ་ཡག་པོ་ རྒྱག་རྒྱུ་གལ་ཆེན་པོ་རེད། དེ་རིང་ཁྱེད་རྣམ་པ་ཐུགས་དྭངས་བ་དང་སྤྲོ་བ་ཆེན་པོའི་སྒོ་ནས་ཆོས་གསན་པ་བཀའ་ དྲིན་ཆེ། མ་འོངས་པའི་དུས་ལའང་སེམས་དྲན་ཤེས་དང་བག་ཡོད་ཀྱི་སྒོ་ནས་རང་གི་དོན་ རང་གིས་སྒྲུབ་ཐུབ་པ་ཞིག་གནང་དགོས། རང་གི་དོན་རང་གི་གང་འདྲ་བྱེད་ནས་སྒྲུབ་དགོས་ རེད་ཟེར་ན། ང་རང་ཚོ་མིའི་ལུས་རྟེན་ཐོབ་པ་དེ་སྤྱིར་བསྐལ་པ་དང་ལྡན་པ་བྱུང་ཡོད་རེད་ལ། དེའི་སྟེང་ནས་ལས་ཀ་ག་རེ་བྱེད་དགོས་རེད་ཟེར་ན། ང་རང་ཚོ་སྡུག་བསྔལ་མེད་པ་ཞིག་དང་ ང་རང་ཚོ་བདེ་སྐྱིད་དང་ལྡན་པ་ཞིག་བྱེད་དགོས་ཀྱི་ཡོད་རེད། དེ་བྱེད་རྒྱུ་དེ་ང་རང་ཚོས་མི་ལུས་ ཐོབ་པའི་འབྲས་བུ་རེད། དེ་ཡིན་པ་ལ་བརྟེན་ནས་བདེ་སྐྱིད་དང་ལྡན་པ་དང་སྡུག་བསྔལ་དང་ བྲལ་བར་བྱེད་པའི་ཐབས་སྟོན་པ་རྫོགས་པའི་སངས་རྒྱས་བཅོམ་ལྡན་འདས་ཀྱི་དམ་པའི་ ཆོས་གསུངས་པ་ཡིན་པའི་ཕྱིར་ན། དམ་པའི་ཆོས་ལ་དད་པ་དང་མོས་གུས། ཡིད་ཆེས་སྐྱེས་ པའི་སྒོ་ནས་ཉམས་ལེན་གང་གཟབ་གནང་རོགས་གྱིས་ཞུ་རྒྱུ་ཡིན། རྩྭ་མཆོག་གྲོང་སོགས་ཀྱི་གནས་བཤད་བཀའ་སློབ། དེ་རིང་གི་སྐབས་སུ་ཞུ་རྒྱུ་དེ་བདག་ཅག་གི་སྟོན་པ་གང་དུ་སྐུ་མྱ་ངན་ལས་འདས་པའི་ གནས་རྩཱ་མཆོག་གྲོང་དང་། གང་དུ་སྐུ་འཁྲུངས་པའི་གནས་ལུམྦི་ནིའི་ཚལ་གཉིས་ཀྱི་ཆེ་ བའི་ཡོན་ཏན་དེ་ཚོ་ཞུ་གི་ཡིན། དེ་ཡང་སྐུ་མྱ་ངན་ལས་འདས་པའི་གནས་རྩཱ་མཆོག་གྲོང་ མཇལ་བའི་སྐབས་སུ་སྟོན་པ་རྫོགས་པའི་སངས་རྒྱས་བཅོམ་ལྡན་འདས་ཀྱི་སྐུ་དེ་ཡང་ དགོངས་པ་ཡོངས་སུ་མྱ་ངན་ལས་འདས་པའི་ཚུལ་དུ་མཇལ་རྒྱུ་ཡོད་པ་དང་། དེ་བཞིན་སྟོན་ པ་རྫོགས་པའི་སངས་རྒྱས་བཅོམ་ལྡན་འདས་ཀྱི་སྐུ་གདུང་གི་རིང་བསྲེལ་སྙིང་པོར་བཞུགས་ པའི་མཆོད་རྟེན་དེ་ཡང་མཇལ་རྒྱུ་ཡོད་རེད། སྤྱིར་བཏང་གི་དབང་དུ་བྱས་ན་སྐུ་དེ་ལ་ཆོས་ སྐུ་དང་ལོངས་སྤྱོད་རྫོགས་པའི་སྐུ། མཆོག་གི་སྤྲུལ་པའི་སྐུ་བཅས་རྣམ་པ་གསུམ་བཞུགས་ ཡོད། དེ་ཡང་རྒྱ་གར་གྱི་ཡུལ་དུ་བྱོན། དམ་པའི་ཆོས་ཀྱི་འཁོར་ལོ་བསྐོར། རྩྭ་མཆོག་གི་ གྲོང་དུ་དགོངས་པ་མྱ་ངན་ལས་འདས་པ་དེ་བདག་ཅག་གི་སྟོན་པ་རྫོགས་པའི་སངས་རྒྱས་ ཀྱི་མཆོག་གི་སྤྲུལ་པའི་སྐུ་རེད། མཆོག་གི་སྤྲུལ་པའི་སྐུ་དེ་ང་རང་ཚོ་གདུལ་བྱ་རྣམས་ལ་ མཇལ་བའི་ཕྱིར་དུ་སྐུའི་སྐྱེ་བ་བཞེས། སངས་རྒྱས་པའི་ཚུལ་བསྟན། དམ་པའི་ཆོས་འཁོར་ ལོ་བསྐོར། དེ་ནས་སྐུ་ལུས་དེ་འདུས་བྱས་ཀྱི་དངོས་པོ་ཡིན་པའི་ཕྱིར་ན་དགོངས་པ་མྱ་ངན་ ལས་འདས་པ་རེད། ཡིན་ནའང་ཐུགས་ཡེ་ཤེས་ཀྱི་ངོ་བོ་དེ་མཁྱེན་པ་དང་བརྩེ་བས་ནུས་པའི་ རྩྭ་མཆོག་གྲོང་སོགས་ཀྱི་གནས་བཤད་བཀའ་སློབ། 71 བདག་ཉིད་ཅན་ཡིན་པས། ཐུགས་ཡེ་ཤེས་ཀྱི་ངོ་བོ་དེ་དགོངས་པ་མྱ་ངན་ལས་འདས་རྒྱུ་ཡོད་ མ་རེད། དེ་ལ་ལོངས་སྤྱོད་རྫོགས་པའི་སྐུ་དང་ཆོས་ཀྱི་སྐུ་ཞུ་གི་ཡོད་རེད། དེ་ཡང་ང་རང་ཚོ་དག་པའི་སྣང་བ་ཤར་བའི་སྐབས་སུ་ལོངས་སྤྱོད་རྫོགས་པའི་སྐུ་ མཇལ་བའི་བསྐལ་པ་དང་ལྡན་པ་དང་། དེ་ལྟར་མཇལ་བའི་བ སྐལ་པ་དང་ལྡན་པའང་ རྫོགས་པའི་སངས་རྒྱས་བཅོམ་ལྡན་འདས་ཀྱི་ཐུགས་ཡེ་ཤེས་ཀྱི་ངོ་བོ་དེ་ལ་ཆོས་ཀྱི་སྐུ་ཞེས་ གསུངས་པ་རེད། ཐུགས་ཡེ་ཤེས་ཀྱི་ངོ་བོ་དེ་འཇིག་རྟེན་ཁམས་ཀྱི་གནས་ཚུལ་ཇི་སྙེད་པ་ ཐམས་ཅད་མཁྱེན། མཁྱེན་པ་ཙམ་དུ་མ་ཟད། གདུལ་བྱ་སེམས་ཅན་ཐམས་ཅད་ལ་ཐུགས་ བརྩེ་བ་ཆེན་པོའི་རྗེས་སུ་དགོངས་ནས། གང་ལ་གང་འདུལ་གྱི་ཕྲིན་ལས་རྣམ་པ་སྣ་ཚོགས་ པ་བསྟན་པ་དེ་ལ་སངས་རྒྱས་ཆོས་ཀྱི་སྐུ་ཞུ་བ་རེད། སངས་རྒྱས་ཆོས་ཀྱི་སྐུ་ཡི་ངོ་བོ་དེ་ འགྱུར་བ་མེད་པའི་རྣམ་པ་ལ་བཞུགས་ཡོད་རེད། མཆོག་གི་སྤྲུལ་པའི་སྐུ་ཡི་སྐུ་གཟུགས་དེ་རྩྭ་མཆོག་གི་གྲོང་དུ་དགོངས་པ་མྱ་ངན་ལས་ འདའ་བའི་ཚུལ་བསྟན་ཀྱང་། ཐུགས་ཡེ་ཤེས་ནི་དགོངས་པ་མྱ་ངན་ལས་མི་འདའ་བ་ཙམ་དུ་ མ་ཟད་དམིགས་པ་མེད་པའི་སྙིང་རྗེས་གདུལ་བྱ་སེམས་ཅན་ཐམས་ཅད་ལ་ཐུགས་བརྩེ་བ་ ཆེན་པོས་དགོངས་ཏེ་བཞུགས་ཡོད་རེད། བཞུགས་ཡོད་པའི་ཕྱིར་ན་རྩྭ་མཆོག་གྲོང་དུ་ཕེབས་ པའི་སྐབས་སུ་སྟོན་པ་རྫོགས་པའི་སངས་རྒྱས་བཅོམ་ལྡན་འདས་ལ་གསོལ་བ་བཏབ། དད་ པ་དང་མོས་གུས་སྐྱེས་ན། རྫོགས་པའི་སངས་རྒྱས་བཅོམ་ལྡན་འདས་ཀྱི་ཐུགས་རྗེ་དང་བྱིན་ རྩྭ་མཆོག་གྲོང་སོགས་ཀྱི་གནས་བཤད་བཀའ་སློབ། 72 རླབས་དེ་འཇུག་ཆོག་པ་དང་། རྫོགས་པའི་སངས་རྒྱས་བཅོམ་ལྡན་འདས་ཀྱི་ཕྲིན་ལས་དེ་ ང་རང་ཚོ་ལ་འཇུག་ཆོག་པར་བཞུགས་ཡོད་པའི་ཕྱིར་ན། དད་པ་དང་མོས་གུས་སྐྱེས་ནས་ གསོལ་བ་བཏབ་པ་དང་སྨོན་ལམ་རྒྱབ་པ་སོགས་དམ་པའི་ཆོས་ཉམས་ལེན་གནང་རྒྱུ་དེ་ གལ་ཆེན་པོ་རེད། དེ་ལྟ་བུའི་གནས་སྐོར་ལ་ཕེབས་པ་དེ་ཡང་ཕན་ཐོགས་ཆེན་པོ་ཡོང་གི་ཡོད་པ་མ་ཟད། བདག་ཅག་གི་སྟོན་པ་འཇིག་རྟེན་ཁམས་སུ་བྱོན་པའི་སྐབས་སུ་དཀར་ཕྱོགས་སྐྱོང་བའི་ལྷ། ལྷ་ཡི་དབང་པོ་བརྒྱ་བྱིན་དང་། ཚངས་པ་དང་། ཡུལ་འཁོར་སྲུང་བ་ལ་སོགས་པའི་རྒྱལ་པོ་ ཆེན་པོ་སྡེ་བཞི་ལ་སོགས་པ་སྟོན་པ་རྫོགས་པའི་སངས་རྒྱས་ཀྱི་རྗེས་སུ་བཞུགས། སྟོན་པ་ རྫོགས་པའི་སངས་རྒྱས་ཀྱི་རྗེས་སུ་འཇུག་པའི་གང་ཟག་ཐམས་ཅད་ལའང་དམ་པའི་ཆོས་ དང་མཐུན་པའི་ཕྲིན་ལས་སྒྲུབ་པར་བྱེད། དམ་པའི་ཆོས་ཉམས་སུ་ལེན་པ་ཐམས་ཅད་སྐྱོང་ བར་མཛད་པ་ཡིན་པའི་ཕྱིར་ན། སྟོན་པ་རྫོགས་པའི་སངས་རྒྱས་དངོས་སུ་ཞལ་མ་བཞུགས་ ན་ཡང་ང་རང་ཚོས་དམ་པའི་ཆོས་ཡང་དག་པ་ཞིག་སྒྲུབ་ནས་ཉམས་སུ་ལེན་དགོས་པ་ དང་། དམ་པའི་ཆོས་ཉམས་སུ་ལེན་པ་ལ་བརྟེན་ནས་སེམས་ཅན་མང་པོ་ལ་ཕན་ཐོགས་རྒྱུ་ ཡོད་པ་ལ་དེ་ལ་ལྷ་རྗེས་སུ་དྲན་པ་ཟེར། ལྷ་དེ་རྣམས་ཀྱིས་དམ་པའི་ཆོས་དང་མཐུན་པའི་སྒོ་ ནས་སྐྱོང་བར་མཛད་པའི་ཕྱིར་ན་གནས་རྩྭ་མཆོག་གྲོང་། ལུམྦི་ནིའི་ཚལ་སོགས་མཇལ་བའི་ སྐབས་སུ་ལྷ་རྗེས་སུ་དྲན་པ་དེ་སྒོམ་ན་ལྷ་ཐམས་ཅད་ཀྱིས་གཟིགས་སྐྱོང་གནང་བའི་ཕྱིར་ ན། ང་རང་ཚོས་དམ་པའི་ཆོས་དང་མཐུན་པའི་བྱ་བ་སྒྲུབ་ན་དེ་ལ་བར་ཆད་མི་འབྱུང་བ་དང་ རྩྭ་མཆོག་གྲོང་སོགས་ཀྱི་གནས་བཤད་བཀའ་སློབ། 73 འགྲུབ་ཐུབ་པ་དེ་འདྲ་ཡོང་གི་ཡོད་པ་དེ་རྗེས་སུ་དྲན་ནས། གསོལ་བ་དང་སྨོན་ལམ་བཏབ་པ་ ལ་བརྟེན་ནས་ཕན་ཐོགས་ཡོང་གི་རེད། དེ་བཞིན་གསང་སྔགས་རྡོ་རྗེ་ཐེག་པའི་དབང་དུ་བྱས་ན། ལྷ་རྗེས་སུ་དྲན་པའི་སྐབས་ སུ་དམ་པའི་ཆོས་སྲུང་བའི་ཆོས་སྐྱོང་སྲུང་མ་བཞུགས་ཡོད་རེད། ཆོས་སྐྱོང་སྲུང་མ་དེ་ཡང་མི་ ཡི་ལུས་རྟེན་འདྲ་བོ་མ་ཡིན་པར། མི་མ་ཡིན་གྱི་ལུས་རྟེན་བཟུང་ནས་ཕྲིན་ལས་སྒྲུབ་པ་དེ་ ལ་ཆོས་སྐྱོང་སྲུང་མ་ཞུ་གི་ཡོད་རེད། དེ་ཡང་ང་རང་ཚོས་བཀའ་བརྒྱུད་པ་ལ་མ་ཧཱ་ཀཱ་ལ་དང་ མ་ཧཱ་ཀཱ་ལི་དེ་འདྲ་བའི་ཆོས་སྐྱོང་བཞུགས་ཡོད་རེད། དེ་མཇལ་བའི་སྐབས་སུ་སྐུ་མདོག་ནག་ པོ་ཡིན་པ། ཤིན་ཏུ་ཁྲོ་བོའི་རྣམ་པ་ལ་མཇལ་རྒྱུ་ཡོད་རེད། འདི་ཆོས་དང་མཐུན་པ་ཨེ་ཡིན་ན་ བསམ་པ་དེ་འདྲ་བའི་ཐེ་ཚོམ་སྐྱེས་སྲིད་ཀྱི་རེད། དེ་ལ་འགྲེལ་བཤད་ཏོག་ཙམ་ཞུ་ན། སྤྱིར་ཆོས་སྐྱོང་མ་ཧཱ་ཀཱ་ལ་དང་མ་ཧཱ་ཀཱ་ལི་རྣམ་པ་གཉིས་པོ་དེ་སྐུ་མདོག་ནག་པོ་ཡིན་ པ་དེ་ག་རེད་ཟེར་ན། ངོ་བོ་འགྱུར་བ་མེད་པའི་དོན་རེད། སྤྱིར་བཏང་གི་ཁ་དོག་དཀར་པོ་དང་ དམར་པོ་དེ་ཚོ་ཁ་དོག་གཞན་གྱི་བསྒྱུར་རྒྱུ་ཡོད་རེད། ནག་པོ་དེ་ཞེ་དྲག་བསྒྱུར་ཐུབ་ཀྱི་ཡོད་མ་ རེད། ཤིན་ཏུ་ཁྲོ་བོའི་རྣམ་པ་ལ་བཞུགས་ཡོད་པ་དེ་དང་པོ་མཇལ་བའི་སྐབས་སུ་ཞེ་སྡང་ལྡན་ པ་ནང་བཞིན། བྱམས་དང་སྙིང་རྗེ་མེད་བསྡད་པ་ནང་བཞིན་མཇལ་སྲིད་ཀྱི་རེད། ཡིན་ན་ཡང་ དེ་ལྟར་མ་རེད། སྤྱིར་ནང་པ་སངས་རྒྱས་པའི་ལྟ་བ་ལ་ཉོན་མོངས་པ་ཞེ་སྡང་ལ་སོགས་པ་ སྤང་དགོས་ཀྱི་ཡོད་པ་དང་། བྱམས་དང་སྙིང་རྗེ་ལྡན་དགོས་ཀྱི་ཡོད་པ་དེ་ཆོས་ཀྱི་སྙིང་པོ་རེད། རྩྭ་མཆོག་གྲོང་སོགས་ཀྱི་གནས་བཤད་བཀའ་སློབ། 74 རྒྱུ་མཚན་ག་རེ་རེད་ཟེར་ན། བྱམས་དང་སྙིང་རྗེ་ཟེར་བ་དེ་སེམས་ནང་ནས་སྐྱེ་དགོས་ཀྱི་ཡོད་ རེད། སེམས་ནང་ནས་སྐྱེ་ན་དེའི་ཕྱིའི་རྣམ་འགྱུར་ལའང་ཁྲོ་བའི་རྣམ་འགྱུར་བསྟན་སྲིད་རེད། དཔེར་ན། ཨ་མ་གཅིག་ལ་ཕྲུ་གུ་གཅིག་མ་གཏོགས་མེད་ན་ཕྲུ་གུ་དེ་མེ་དང་གཡང་ས་ལ་ འགྲོ་བའི་ཉེན་ཁ་ཅན་གྱི་ཨ་མ་དེས་སྐད་ཆེན་པོ་རྒྱབ། ངོ་རྩུབ་པོ་བསྟན། ངོ་ཁྲོ་བོའི་རྣམ་པ་ བསྟན་དེ་འདྲ་བྱེད་སྲིད་ཀྱི་རེད་ལ། དེ་ཨ་མས་ཞེ་སྡང་རེད་པས་ཟེར་ན་མ་རེད། བྱམས་སྙིང་ རྗེ་ཆེ་དྲག་ནས་དེ་འདྲ་བྱེད་ཀྱི་ཡོད་རེད། དཔེ་དེ་བཞིན་དུ་སེམས་ཅན་སུ་ཡིན་ན་ཡང་འཁོར་ བ་དང་ངན་སོང་གི་སྡུག་བསྔལ་དེ་ལ་ཐུགས་སྙིང་རྗེ་ཆེན་པོ་སྐྱེ་ནས་ཁྲོ་བོའི་རྣམ་པ་བསྟན་པ་ དེ་ལ་ཆོས་སྐྱོང་ཁྲོ་བོ་དང་ཁྲོ་མོའི་རྣམ་པ་ལ་བཞུགས་ཡོད་རེད། དེ་ལྟ་བུའི་ཐུགས་ཡེ་ཤེས་ཀྱི་ ངོ་བོ་ལ་བྱམས་པ་དང་སྙིང་རྗེ་ཡོད་པ་ཁ་ནས་བཤད་པ་ཙམ་མ་ཡིན་པར་དངོས་སུ་མཇལ་ན་ ཡང་མཇལ་ཐུབ་པ་འབྱུང་གི་ཡོད་རེད། དཔེར་ན། མ་ཧཱ་ཀཱ་ལའི་སྐུ་དངོས་སུ་བཞེངས་བཞག་པ་དང་སྐུ་དངོས་སུ་བཟོས་ བཞག་པ་ཡིན་ན་ཡང་འདྲ། ཐང་ཀ་ལ་རི་མོ་བྲིས་བཞག་པ་དེ་འདྲ་ཡིན་ན་ཡང་འདྲ་སྟེ། དང་ པོ་ང་རང་ཚོས་མཇལ་བའི་སྐབས་སུ་ཁྲོ་བའི་རྣམ་པ་ལ་མཇལ་གྱི་རེད། ཡང་སྐྱར་དུ་ཡག་ པོར་མཇལ་ན་ཁྲོ་བོ་མ་ཡིན་པར་གད་མོ་འཛུམ་བསྡད་པ་དང་གད་མོ་བགད་པ་འདྲ་བའི་ རྣམ་པ་ལའང་མཇལ་རྒྱུ་ཡོད་རེད། དེའི་རྒྱུ་མཚན་ནི་ཆོས་སྐྱོང་མ་ཧཱ་ཀཱ་ལིའི་ཐུགས་ཀྱི་ངོ་བོ་ ལ་སྙིང་རྗེ་ཆེན་པོ་ཡོད་པའི་རྟགས་ཡིན་ཞེས་སྒྲུབ་ཐབས་དང་དེའི་མན་ངག་དེ་ཚོའི་ནང་དུ་ གསུངས་ཡོད་རེད། རྒྱུ་མཚན་དེའི་ཕྱིར་ན་སྐུ་དངོས་སུ་བཟོས་བཞག་པ་དང་ཐང་ཀ་ལ་རི་མོ་ རྩྭ་མཆོག་གྲོང་སོགས་ཀྱི་གནས་བཤད་བཀའ་སློབ། 75 བྲིས་བཞག་པ་དེ་ཚོ་ལ་ཡང་ཡོང་གི་ཡོད་རེད། ཡོང་བ་དེ་ཡང་ཆོས་སྐྱོང་མ་ཧཱ་ཀཱ་ལར་ཐུགས་ སྙིང་རྗེ་ཆེན་པོ་ཡོད་པའི་རྟགས་ཞིག་རེད། དེ་ཡང་ང་རང་ཚོའི་གསོལ་འདེབས་ཀྱི་ནང་དུ་བཅོམ་ལྡན་འདས་ཀྱི་སྤྱན་སྔ་རུ་ཞེས་ གསུངས་ཡོད། ཆོས་སྐྱོང་དེ་ཚོས་སངས་རྒྱས་བཅོམ་ལྡན་འདས་ཀྱི་སྤྱན་སྔ་ལ་སྒྲུབ་པ་མཛད་ པའི་གང་ཟག་ལ་བུ་བཞིན་སྐྱོང་བར་ཞལ་གྱི་བཞེས་པས། སངས་རྒྱས་བཅོམ་ལྡན་འདས་ ཀྱི་དྲུང་དུ་ཆོས་སྐྱོང་དེ་རྣམས་ཀྱིས་དམ་པའི་ཆོས་ཉམས་སུ་ལེན་ཞིང་དམ་པའི་ཆོས་ཀྱི་ཕྲིན་ ལས་སྒྲུབ་པ་པོ་དེ་རྣམས་ལ་བུ་བཞིན་དུ་སྐྱོང་གི་ཡིན་གསུངས་ནས་ཞལ་གྱིས་བཞེས་གནང་ བ་རེད། དེའི་ཕྱིར་ན་དམ་པའི་ཆོས་ཉམས་ལེན་བྱེད་པ་དང་དམ་པའི་ཆོས་དང་མཐུན་པའི་བྱ་ བ་སྒྲུབ་པའི་སྐབས་སུ་ཆོས་སྐྱོང་ཡེ་ཤེས་ཀྱི་སྤྱན་དང་ལྡན་པ་དེ་རྣམས་ཀྱིས་གཟིགས་ནས་ སྲུང་སྐྱོབ་དང་ཕྲིན་ལས་སྒྲུབ་པར་སྡོང་གྲོགས་བྱེད་ཀྱི་ཡོད་བསམ་ནས་གསོལ་བ་བཏབ། སྨོན་ལམ་རྒྱབ་དེ་འདྲ་གནང་རྒྱུ་དེ་ལ་ལྷ་རྗེས་སུ་དྲན་པ་ཞུ་གི་ཡོད་རེད། དེ་ནས་རྩྭ་མཆོག་གྲོང་ནས་ཧ་ཅང་གི་ཐག་མི་རིང་བར་རྒྱ་གར་དང་བལ་ཡུལ་གྱི་ས་ མཚམས་ན་ལུམྦི་ནིའི་ཚལ་བཞུགས་ཡོད་རེད། ལུམྦི་ནིའི་ཚལ་དེ་སྟོན་པ་རྫོགས་པའི་ སངས་རྒྱས་བཅོམ་ལྡན་འདས་སྐུ་འཁྲུངས་སའི་གནས་རེད། དེ་ཡང་སྟོན་པ་རྫོགས་པའི་ སངས་རྒྱས་བཅོམ་ལྡན་འདས་དགའ་ལྡན་གྱི་གནས་སུ་བཞུགས་པ་ལ་ང་རང་ཚོ་སེམས་ ཅན་རྣམས་ལ་ཕན་པའི་ཐུགས་ཀྱི་དགོངས་པ་གཏད་ནས་ཡུམ་སྒྱུ་འཕྲུལ་མའི་ལྷུམས་སུ་ རྩྭ་མཆོག་གྲོང་སོགས་ཀྱི་གནས་བཤད་བཀའ་སློབ། 76 བཞུགས། ཡུམ་ལྷ་མོ་སྒྱུ་འཕྲུལ་མའི་ལྷུམས་སུ་བཞུགས་ནས་ལུམྦི་ནིའི་ཚལ་དུ་སྐུ་བལྟམས། དེ་ནི་སངས་རྒྱས་བཅོམ་ལྡན་འདས་ཀྱི་ཕྲིན་ལས་ཀྱི་སྒོ་དང་མཛད་པ་དང་པོ་ཡིན་པའི་ཕྱིར་ ན། ལུམྦི་ནིའི་ཚལ་དེ་མཇལ། དེ་མཇལ་ནས་ཐུགས་བསྐྱེད་དང་སྨོན་ལམ་རྒྱ་ཆེན་པོ་གནང་ ནས་སངས་རྒྱས་ཀྱི་ཕྲིན་ལས་རྗེས་སུ་དྲན། དེ་རྗེས་སུ་དྲན་པ་ལ་བརྟེན་ནས་དད་པ་དང་ མོས་གུས་སྐྱེ། དད་པ་དང་མོས་གུས་སྐྱེས་པ་ལ་བརྟེན་ནས་དམ་པའི་ཆོས་ལ་བརྩོན་འགྲུས་ ཆུང་བ་དེ་ཚོ་བརྩོན་འགྲུས་ཆེན་པོ་ཡོང་གི་ཡོད་པ། བརྩོན་འགྲུས་ཆེན་པོ་ཡོད་པ་དེ་ཚོ་ལ་ འབྲས་བུ་ཐོབ་རྒྱུ་ཡོད་པ། ཏིང་ངེ་འཛིན་མ་སྐྱེས་པ་དེ་ཚོར་ཏིང་ངེ་འཛིན་སྐྱེ་རྒྱུ་ཡོད་པ། ཏིང་ འཛིན་རྒྱུད་ལ་སྐྱེས་ཟིན་པ་དེ་ཚོར་ཏིང་ངེ་འཛིན་གོང་འཕེལ་དུ་འགྲོ་རྒྱུ་ཡོད་པ། དེ་ལྟ་བུའི་ བྱིན་རླབས་ཁྱད་པར་ཅན་འཇུག་ཐུབ་པ་ཡིན་པའི་ཕྱིར་ན་ལུམྦི་ནིའི་ཚལ་འདི་སྟོན་པ་རྫོགས་ པའི་སངས་རྒྱས་བཅོམ་ལྡན་འདས་སྐུ་འཁྲུངས་པའི་གནས་རེད། ལུམྦི་ནིའི་ཚལ་ན་ཐག་མི་རིང་བའི་ས་ན་ཡབ་རྒྱལ་པོ་ཟས་གཙང་གི་ཕོ་བྲང་གི་ཤུལ་ གྲོང་ཁྱེར་སེར་སྐྱ་བཞུགས་ཡོད་རེད། གྲོང་ཁྱེར་སེར་སྐྱ་དེ་ཡང་ཁ་སང་གོང་དུ་ཞུས་པ་བཞིན་ ལོ་གྲངས་ཧ་ཅང་མང་པོ་འདས་པའི་ཤུལ་ཡིན་པ་དང་། དངོས་པོ་འདུས་བྱས་ཡིན་པའི་ཕྱིར་ ན་གྲོང་ཁྱེར་སེར་སྐྱ་ཡབ་རྒྱལ་པོ་ཟས་གཙང་དང་སྟོན་པ་རྫོགས་པའི་སངས་རྒྱས་བཅོམ་ ལྡན་འདས་བཞུགས་པའི་ཤུལ་དེ་ཡང་རྨང་གཞི་ཞིག་དང་ཤུལ་འདྲ་བོ་མ་གཏོགས་ཡོད་མ་ རེད། ཡོད་མ་རེད་དེ་དངོས་གནས་མཇལ་བའི་སྐབས་སུ་དཔེ་དད་པ་དང་མོས་གུས་དབང་ མེད་དུ་སྐྱེ་དགོས་པ་ཞིག་ཡོད་རེད། གང་ཡིན་ཟེར་ན་ཡབ་རྒྱལ་པོ་ཟས་གཙང་གི་གྲོང་ཁྱེར་ རྩྭ་མཆོག་གྲོང་སོགས་ཀྱི་གནས་བཤད་བཀའ་སློབ། 77 སེར་སྐྱའི་ཕོ་བྲང་དེར་སྒོ་བཞི་ཡོད། སྒོ་བཞི་ཡོད་པའི་ནང་ནས་བྱང་སྒོ་ནས་སྟོན་པ་རྫོགས་ པའི་སངས་རྒྱས་བཅོམ་ལྡན་འདས་ཀྱིས་རྒྱལ་སྲིད་སྤང་། ཁྱིམ་ནས་ཁྱིམ་མེད་པར་རབ་ཏུ་ བྱུང་ནས་འདི་ནས་ཡར་ཕེབས་པ་རེད་ཟེར་མཁན་འདྲ་བོ་ང་ཚོའི་མིག་ལ་མཇལ་རྒྱུ་ཡོད་རེད། དེའི་སྐབས་སུ་སངས་རྒྱས་ཀྱི་གདུལ་བྱ་སེམས་ཅན་ཐམས་ཅད་ལ་ཐུགས་བརྩེ་བ་ཆེན་པོས་ དགོངས་ཏེ་མངོན་པར་རྫོགས་པར་སངས་རྒྱས་པའི་ཕྱིར་དུ་ཕེབས་པ་རེད། ཕེབས་པའི་ ཚུལ་དེ་ང་རང་ཚོར་དངོས་སུ་མཇལ་བའི་གོ་སྐབས་མེད་ཀྱང་ས་ཆ་འདི་ནས་དངོས་སུ་ཕེབས་ ཡོད་རེད་བསམ་པ་ཡིད་ལ་ཤར་ཡོང་དུས་དད་པ་མི་སྐྱེ་བའི་དབང་མེད་པ་དང་མོས་གུས་མི་ སྐྱེ་བའི་དབང་མེད་པ་དེ་འདྲ་ཡོད་རེད། དེ་ཚོ་ཡང་འཇིག་རྟེན་པའི་དབང་དུ་བྱས་ན་ས་ཆ་གཙང་མ་དང་བཟོ་བཅོས་ཡག་པོ་བཏང་ བཞག་པ་ཁྲ་རིལ་རིལ་དེ་འདྲ་མཇལ་རྒྱུ་མེད་ཀྱང་ནང་སེམས་ཀྱི་གཏིང་ལ་བག་ཆགས་བཟང་ པོ་ཞིག་རྒྱུད་ལ་སྐྱེ་རྒྱུ་དེ་གལ་ཆེན་པོ་ཡིན་པའི་ཕྱིར་ན། ས་གནས་དེ་ལྟ་བུ་ཞིག་མཇལ་རྒྱུ་དང་ མཇལ་བའི་སྐབས་སུ་བག་ཆགས་བཟང་པོ་མི་སྐྱེ་བའི་ཐབས་མེད་པའི་ཕྱིར་ན། ས་གནས་དེ་ ཚོ་གལ་ཆུང་དུ་མི་གཟིགས་པར་གནས་གཟིགས་ལ་ཕེབས་མཁན་དེ་ཚོས་དེར་གསོལ་བ་སྨོན་ ལམ་བཏབ་ན་ཧ་ཅང་གི་ཕན་ཐོགས་དང་དགོས་པ་ཆེན་པོ་ཡོད་རེད། དེ་ལ་ང་རང་ཚོས་བསོད་ ནམས་ཀྱི་ཚོགས་བསགས་ཀྱི་རེད། བསོད་ནམས་ཀྱི་ཚོགས་བསགས་པའི་སྐབས་སུ་མཆོད་ མེ་དང་སྤོས་དང་མེ་ཏོག་ལ་སོགས་པའི་མཆོད་པ་རྒྱ་ཆེན་པོ་ཕུལ། དེས་ཕུལ་བ་ལ་བརྟེན་ནས་ བསོད་ནམས་ཀྱི་ཚོགས་བསགས་ཀྱི་རེད། ཡིན་ན་ཡང་གནས་དེ་ལྟ་བུ་ཞིག་ལ་དད་པ་དང་ རྩྭ་མཆོག་གྲོང་སོགས་ཀྱི་གནས་བཤད་བཀའ་སློབ། 78 མོས་གུས་ཁྱད་པར་ཅན་ཞིག་སྐྱེས་ནས་གཞན་དག་མཆོད་པ་རྒྱ་ཆེན་པོ་ཕུལ་རྒྱུ་མ་བྱུང་ན་ཡང་ སྤོས་རྐང་གཅིག་ཕུལ་ནས་དངོས་གནས་གསོལ་འདེབས་དང་སྨོན་ལམ་ཡག་པོ་ཞིག་གནང་ ན། དེ་ལ་སངས་རྒྱས་བཅོམ་ལྡན་འདས་ཀྱི་བྱིན་རླབས་དང་ཐུགས་རྗེ་དེ་ངེས་པར་དུ་འཇུག་ ཐུབ་པ་འདུག་བསམ་པའི་གནས་བཟང་པོ་ཞིག་ཡོད་རེད། དེར་བརྟེན་གནས་དེ་ཚོ་གལ་ཆུང་དུ་ མ་དགོངས་པར་གནས་གཟིགས་ལ་ཕེབས་པའི་སྐབས་སུ་སྤོས་རྐང་གཅིག་གི་མཆོད་པ་ཕུལ་ ཐུབ་ན་ཡང་དལ་འབྱོར་དོན་དང་ལྡན་པ། མི་ལུས་དོན་དང་ལྡན་པ། སངས་རྒྱས་ཀྱི་བསྟན་པ་ ལ་ཞུགས་པའི་མི་ལུས་འདི་དོན་དང་ལྡན་པ་ཡོང་གི་རེད་བསམ་སོང་། དེ་བཞིན་དུ་ལུམྦི་ནིའི་ཚལ་དེ་ཡིན་ན་ཡང་ང་རང་ཆུང་དུས་ཤིང་པླཀཱ་ཟེར་བ་ཞིག་རྒྱ་ གར་ལ་ཡོད་རེད་ཟེར་བ་གོ་མྱོང་བ་ཙམ་ལས་གང་འདྲ་ཡོད་མེད་ཤེས་ཀྱི་ཡོད་མ་རེད། རྗེས་ སུ་ལུམྦི་ནིའི་ཚལ་དུ་གནས་སྐོར་ལ་འགྲོ་བའི་སྐབས་སུ་ཤིང་པླཀཱ་ཟེར་བ་འདི་རེད་ཟེར་ནས་ ཤིང་ཆུང་ཆུང་མེ་ཏོག་དམར་པོ་སྐྱེ་ཡོད་པ་ཞིག་བསྟན་པ་དང་། ཤིང་འདི་ལ་ཡུམ་སྒྱུ་མ་ལྷ་ མཛེས་སམ་སྒྱུ་འཕྲུལ་མས་ཕྱག་གཡས་པས་འཇུས་ནས་སྟོན་པ་རྫོགས་པའི་སངས་རྒྱས་ བཅོམ་ལྡན་འདས་སྐུ་འཁྲུངས་པ་རེད་ཟེར་ནས་གསུངས་དུས། དེ་ལ་དངོས་གནས་དེའི་ གཟུགས་བརྙན་དེ་སྔོན་མ་ཡུམ་སྒྱུ་འཕྲུལ་མས་ཤིང་པླཀཱ་ལ་འཇུས་ནས་སྟོན་པ་རྫོགས་ པའི་སངས་རྒྱས་བཅོམ་ལྡན་འདས་ཀྱི་ཞལ་གྱི་དཀྱིལ་འཁོར་དེ་འཇིག་རྟེན་གྱི་ཁམས་དེ་ལ་ དངོས་སུ་བསྟན་ཡོང་རྒྱུ་ཡོད་པ་དེ་སེམས་ལ་དྲན་ཡོང་དུས་དད་པ་དང་མོས་གུས་དབང་མེད་ དུ་སྐྱེ་དགོས་པ་ཞིག་ཡོད་རེད། རྩྭ་མཆོག་གྲོང་སོགས་ཀྱི་གནས་བཤད་བཀའ་སློབ། 79 སྤྱིར་གནས་དེ་ལྟ་བུ་ལ་སྐྱེས་པའི་ཤིང་སྡོང་ཞིག་ལ་བྱིན་རླབས་དང་ནུས་པ་ཡོད་རེད་ པས་ཟེར་ན་གང་ཡང་ཡོད་མ་རེད། ལོ་རྒྱུས་དང་ལྡན་པའི་སྒོ་ནས་མཇལ་ན་བྱིན་རླབས་ དེ་འཇུག །བྱིན་རླབས་དེ་གང་འདྲ་བྱས་ནས་འཇུག་གི་རེད་ཟེར་ན། བྱིན་རླབས་ཟེར་བ་དེ་ བརྡར་དགོས་པ་དང་འཆམ་དགོས་པ་ལྟ་བུ་ཡོང་གི་མེད་ཀྱང་། དད་པ་དང་མོས་གུས་སྐྱེས། དད་པ་དང་མོས་གུས་སྐྱེས་པ་ལ་བརྟེན་ནས་དམ་པའི་ཆོས་མི་སྒྲུབ་མཁན་ཞིག་ཡིན་ན་དམ་ པའི་ཆོས་སྒྲུབ་ཐུབ་པ། དམ་པའི་ཆོས་སྒྲུབ་མཁན་ཞིག་ཡིན་ན་དེ་ལ་བརྟེན་ནས་འབྲས་བུ་ ཐོབ་རྒྱུ་ཡོད་པ། ཏིང་ངེ་འཛིན་མི་སྒོམ་མཁན་ཞིག་ཡིན་ན་ཏིང་འཛིན་གོང་འཕེལ་དུ་འགྲོ་རྒྱུ་ ཡོད་པའི་བྱིན་རླབས་ཁྱད་པར་ཅན་ཡོད་པའི་ཕྱིར་ན་ས་གནས་དེ་ཚོ་མཇལ། ས་གནས་དེ་ཚོར་ གསོལ་འདེབས་སྨོན་ལམ་གནང་ན་དགོས་པ་ཁྱད་པར་ཅན་ཡོད་རེད། སྤྱིར་རྒྱ་གར་འཕགས་པའི་ཡུལ་དུ་བཞུགས་པའི་གནས་དེ་ཚོ་རྫོགས་པའི་སངས་རྒྱས་ བཅོམ་ལྡན་འདས་ཀྱིས་དངོས་སུ་བྱིན་གྱིས་བརླབས་པའི་ཕྱིར་ན། གནས་ཁྱད་པར་ཅན་ མང་པོ་ཡོད་པ། རྫོགས་པའི་སངས་རྒྱས་བྱོན་པའི་གནས་ཙམ་མ་ཡིན་པར་དེའི་རྗེས་སུ་ བཞུགས་པའི་དགྲ་བཅོམ་པ་མང་པོ་གནས་དེ་ཚོ་ལ་བྱོན་ཡོད་རེད། ཉན་ཐོས་ཀྱི་ཐེག་པའི་ དབང་དུ་བྱས་ན་སྟོན་པའི་གཏད་རབས་བདུན་ལ་སོགས་པའི་དགྲ་བཅོམ་པ་མང་པོ་བྱོན་ ཡོད་པ་དང་། ཐེག་པོ་ཆེན་པོའི་དབང་དུ་བྱས་ན་འཛམ་གླིང་མཛེས་པར་བྱེད་པའི་རྒྱན་དྲུག་ ལ་སོགས་མཁས་གྲུབ་བསམ་གྱི་མི་ཁྱབ་པ་བྱོན་ཡོད་རེད། གསང་སྔགས་རྡོ་རྗེ་ཐེག་པའི་ དབང་དུ་བྱས་ན་གྲུབ་ཐོབ་ཆེན་མོ་བརྒྱད། གྲུབ་ཐོབ་ཆེན་པོ་བརྒྱད་ཅུ། བརྒྱད་ཅུ་རྩ་བཞི་ལ་ རྩྭ་མཆོག་གྲོང་སོགས་ཀྱི་གནས་བཤད་བཀའ་སློབ། 80 སོགས་པའི་གྲུབ་ཐོབ་ཁྱད་པར་ཅན་མང་པོ་བྱོན་པའི་གནས་ཁྱད་པར་ཅན་མང་པོ་བཞུགས་ ཡོད་རེད། ཡོད་རེད་དེ་དེའི་ནང་ནས་གལ་ཆེ་ཤོས་དེ་ལུམྦི་ནིའི་ཚལ། རྩྭ་མཆོག་གྲོང་། རྒྱ་གར་ རྡོ་རྗེ་གདན། ཡུལ་ཝཱ་ར་ཎ་སི་སྟེ་གནས་ཆེན་ཆེན་པོ་བཞི། དེའི་སྟེང་དུ་སངས་རྒྱས་མི་ལོ་ ཉེར་ལྔའི་རིང་དུ་བཞུགས་པའི་གནས་མགོན་མེད་ཟས་སྦྱིན་གྱི་ཀུན་དགའ་རྭ་བ་སྟེ། དེ་ཚོའི་ ལོ་རྒྱུས་བསྡུས་པ་ཞིག་ཞུས་ནས་དེ་རྣམས་ལ་དད་པ་དང་མོས་གུས་སྐྱེ་དགོས་པའི་ཚུལ་འདི་ ཞུས་པ་རེད། དེ་ཞུ་རྒྱུའི་གོ་སྐབས་བྱུང་བ་ལ་ཧ་ཅང་གི་དགའ་བོ་བྱུང་། དེ་རིང་ཆོས་ཁྲིད་ཀྱི་མཐའ་མའི་ཉིན་ཡིན་པས་ཁྱེད་རང་ཚོ་ཚང་མ་ལ་ཐུགས་རྗེ་ཆེ་ཞུ། གང་ཡིན་ཟེར་ན་དགེ་འདུན་དང་དགེ་སློང་མའི་སྡེ་མང་པོ་ཞིག་དམ་པའི་ཆོས་ཀྱི་ཆེད་དུ་ ཕེབས་པ་དང་། ༧དཔལ་རྒྱལ་བའི་དབང་པོ་ཀརྨ་པ་མཇལ་ཁ་གནང་། དེ་བཞིན་ད་ལྟ་ཆོས་ ཚོགས་ཀྱི་དབང་དུ་བྱས་ན་ཧོང་ཀོང་བཛྲ་བིདྱཱ་ཆོས་ཚོགས་ཀྱི་ཚོགས་མི་རྣམས་དང་། ཐེ་ཝན་ ཆོས་ཚོགས་ཀྱི་ཚོགས་མི་རྣམས་དཀའ་བ་ཆེན་པོ་སྤྱད་དེ་གནས་འདིར་དམ་པའི་ཆོས་ཀྱི་ཕྱིར་ དུ་ཕེབས། དམ་པའི་ཆོས་ཀྱི་ཕྱིར་དུ་ཕེབས་པ་མ་ཟད་ཁྱེད་རྣམ་པ་ཚང་མ་བསྐལ་པ་བཟང་པོ་ བྱུང་ནས་རྒྱལ་དབང་ཀརྨ་པས་བཀའ་ཆོས་གསུངས་པ་རྣམས་གསན་པའི་གོ་སྐབས་ཐོབ་པ་ དེ་བསྐལ་པ་བཟང་པོ་ཞེ་དྲག་རེད། དེ་འདྲ་བའི་བསྐལ་པ་བཟང་པོའི་གོ་སྐབས་བྱུང་བ་ལ་ང་ རང་ལོ་ཆེན་པོ་རེད། འོན་ཀྱང་དེ་ལྟ་བུའི་གོ་སྐབས་བཟང་པོ་དེ་ཚོ་མཇལ་ཡོང་དུས་དགའ་བ་ དང་སྤྲོ་བ་ཆེན་པོའི་སྒོ་ནས་ཁྱེད་རང་ཚོར་ཚང་མ་ལ་ཐུགས་རྗེ་ཆེ་ཞུ་རྒྱུ་ཡིན།